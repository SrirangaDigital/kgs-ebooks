<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಉಪನಯನಂ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-001">
		<h1 class="level1-title" epub:type="title"><span class="num">1.</span>ಉಪನಯನಂ</h1>
		<p><strong>ಉಪನಯನಂ</strong>. ಭಾರತೀಯ ಸಂಸ್ಕೃತಿಯಲ್ಲಿ <strong>ಉಪನಯನಂ</strong> ಎಂಬ ಈ ಶಬ್ದವೇ ಪವಿತ್ರವಾದದ್ದು. <strong>ಉಪನಯನ</strong> ಎಂಬಿದು ಅತ್ಯಂತ ಶ್ರೇಷ್ಠವಾದ ಸಂಸ್ಕಾರ. ಬ್ರಾಹ್ಮಣ, ಕ್ಷತ್ರಿಯ ಮತ್ತು ವೈಶ್ಯರಿಗೆ <strong>ತ್ರೈವರ್ಣಿಕರು</strong> ಎಂದು ಹೆಸರು. ಈ ಮೂವರಿಗೂ <strong>ಉಪನಯನ</strong>ವೆಂಬ ಸಂಸ್ಕಾರವು ಅತ್ಯಂತ ಪವಿತ್ರವೂ ಅತಿಮುಖ್ಯವೂ ಅತಿ ಮಹತ್ತ್ವದಿಂದ ಕೂಡಿದ್ದೂ ಆಗಿರುತ್ತದೆ. ದ್ವಿಜತ್ವವನ್ನೂ ವಿಪ್ರತ್ವವನ್ನೂ ಬ್ರಾಹ್ಮಣ್ಯವನ್ನೂ ಶ್ರೋತ್ರಿಯತ್ವವನ್ನೂ ಉಂಟುಮಾಡುವ ಶ್ರೇಷ್ಠಸಂಸ್ಕಾರವೇ <strong>ಉಪನಯನ.</strong></p>
		<p>ಹುಟ್ಟಿನಿಂದ ಪ್ರತಿಯೊಬ್ಬನೂ ಜಂತುವಾಗಿರುತ್ತಾನೆ, ಅಥವಾ ಶೂದ್ರನೇ ಆಗಿರುತ್ತಾನೆ. ಆ ಮನುಷ್ಯಜಂತುವಿಗೆ ಈ <strong>ಉಪನಯನ</strong> ಸಂಸ್ಕಾರದಿಂದ ಮಾತ್ರವೇ ದ್ವಿಜತ್ವವು ಉಂಟಾಗುತ್ತದೆ.</p>
		<p class="verse">ಜನ್ಮನಾ ಜಾಯತೇ ಶೂದ್ರಃ ಸಂಸ್ಕಾರೈಃ ದ್ವಿಜ ಉಚ್ಯತೇ।<br/> ವೇದಜ್ಞಾನೇನ ವಿಪ್ರತ್ವಂ ಬ್ರಹ್ಮಜ್ಞಾನೇನ ಬ್ರಾಹ್ಮಣಃ॥</p>
		<p>ಜನ್ಮದಿಂದ ಹುಟ್ಟಿದ <strong>ಶೂದ್ರನು</strong>, ಉಪನಯನ ಸಂಸ್ಕಾರದಿಂದ <strong>ದ್ವಿಜ</strong>ನಾಗುತ್ತಾನೆ. ವೇದಾಧ್ಯಯನದಿಂದ <strong>ವಿಪ್ರ</strong>ನೆನಿಸಿಕೊಳ್ಳುತ್ತಾನೆ, ಬ್ರಹ್ಮಜ್ಞಾನದಿಂದ <strong>ಬ್ರಾಹ್ಮಣ</strong>ನಾಗುತ್ತಾನೆ. <strong>ಉಪನಯನ</strong> ಸಂಸ್ಕಾರವನ್ನು ಪಡೆದರೆ ಮಾತ್ರವೇ ಅಂಥವನು ದ್ವಿಜನಾಗುತ್ತಾನೆ, <strong>ಉಪನಯನ</strong>ವನ್ನು ಮಾಡಿಸಿಕೊಳ್ಳದೇ ಹೋದರೆ ಅಂಥವನು ಜನ್ಮದಿಂದ ಬ್ರಾಹ್ಮಣನಾಗಿದ್ದರೂ ಅವನು ಶೂದ್ರಸಮಾನನೇ ಎಂದು ನಮ್ಮ ಋಷಿಮುನಿಗಳು ಹೇಳಿದ್ದಾರೆ.</p>
		<p>ಜನ್ಮಕೊಟ್ಟ ತಂದೆಯು ತನ್ನ ಮಗನಿಗೆ ಸಕಾಲದಲ್ಲಿ <strong>ಉಪನಯನ</strong>ವನ್ನು ಅವಶ್ಯವಾಗಿ ಮಾಡಲೇಬೇಕು. ತನ್ನ ಪುತ್ರನಿಗೆ ಉಪನಯನವನ್ನು ಸಕಾಲದಲ್ಲಿ ಮಾಡದೇ ಹೋದರೆ ಅಂಥ ತಂದೆಗೆ ಪಾಪವೇ ಬರುತ್ತದೆ. ಆದ್ದರಿಂದ ನಮ್ಮ ಸನಾತನ ಹಿಂದೂ ಸಂಪ್ರದಾಯದಲ್ಲಿ ತಂದೆಯು ತನ್ನ ಪುತ್ರನಿಗೆ ಸಕಾಲದಲ್ಲಿ ಈ ಪವಿತ್ರವಾದ ಉಪನಯನ ಸಂಸ್ಕಾರವನ್ನು ಮಾಡಲೇಬೇಕು. <strong>ಉಪನಯನ</strong> ಸಂಸ್ಕಾರದಿಂದ ಆ ವಟುವಿಗೆ ತೇಜಸ್ಸು, ಮೇಧಾಸಾಮರ್ಥ್ಯ, ಬ್ರಹ್ಮವರ್ಚಸ್ಸು, ಪ್ರಜ್ಞಾಶಕ್ತಿ , ಬುದ್ಧಿ , ಬಲ, ಆಯುರಾರೋಗ್ಯಾದಿ ಸಕಲಸಂಪತ್ತುಗಳೂ ಉಂಟಾಗುತ್ತವೆ ಎಂದು ನಮ್ಮ ಪ್ರಾಚೀನ ಮಹರ್ಷಿಗಳು ಹೇಳಿರುತ್ತಾರಲ್ಲವೇ? ಉಪನೀತನಾದ ಮೇಲೆ ಆ ವಟುವು ಬ್ರಹ್ಮಚರ್ಯವನ್ನು ಪಾಲಿಸುತ್ತಾ ಪ್ರತಿದಿನವೂ ಸಂಧ್ಯಾವಂದನೆ, ಗಾಯತ್ರೀಮಂತ್ರ ಪುರಶ್ಚರಣೆ ಮಾಡುತ್ತಾ , ಅಗ್ನಿಕಾರ್ಯವನ್ನೂ ಅನುಷ್ಠಾನಮಾಡುತ್ತಾ ಬಂದರೆ, ಮುಂದೆ ಅಂಥವನು ಭಾರತೀಯ ಸತ್ಪ್ರಜೆಯಾಗುವುದರಲ್ಲಿ ಸಂಶಯವಿಲ್ಲ. ಸಮಾಜಕ್ಕೆ ಇವನು ಆದರ್ಶಪುರುಷನೇ ಆಗುತ್ತಾನೆ.</p>
	</section>
	<section class="level1 numbered" epub:type="chapter" role="doc-chapter" id="id-002">
		<h1 class="level1-title" epub:type="title"><span class="num">2.</span>ಉಪನಯನ ಎಂದರೆ ಏನರ್ಥ?</h1>
		<p><strong>ಉಪನಯನ</strong> ಎಂಬುದು ತಂದೆಯು ತನ್ನ ಪುತ್ರನಿಗೆ ಮಾಡಲೇಬೇಕಾಗಿರುವ ಒಂದು ಪವಿತ್ರವಾದ ಸಂಸ್ಕಾರ. ಸರಿ, <strong>ಉಪನಯನ</strong> ಎಂಬ ಶಬ್ದಕ್ಕೆ ಅರ್ಥವೇನು? ಎಂಬುದನ್ನು ನೋಡೋಣ: <strong>ಉಪ ಸಮೀಪೇ, ನಯನಂ ಉಪನಯನಂ</strong>. ಗುರುವಿನ ಸಮೀಪಕ್ಕೆ ತನ್ನ ಪುತ್ರನನ್ನು ಒಯ್ಯುವ ಸಂಸ್ಕಾರವೇ <strong>ಉಪನಯನ</strong>ವು. ಇಲ್ಲಿಯವರೆಗೂ ಸ್ವತಂತ್ರನಾಗಿದ್ದ, ಯಾರಿಗೂ ಅಧೀನನಾಗದಿದ್ದ , ನೀತಿನಿಯಮಗಳ ಕ್ರಮಬದ್ಧವಾದ ಜೀವನಕ್ರಮವನ್ನು ಅನುಸರಿಸದೇ ಇದ್ದಂಥ, ತನ್ನ ಯೋಗ್ಯನಾದ ಮಗನನ್ನು ಇನ್ನು ಮುಂದೆ ಗುರುವಿಗೆ ಅಧೀನನ್ನಾಗಿ ಮಾಡುವ ಸಂಸ್ಕಾರವೇ <strong>ಉಪನಯನ.</strong></p>
		<p>ತನ್ನ ಪುತ್ರನಿಗೆ ಸರಿಯಾಗಿ ಮಾರ್ಗದರ್ಶನಮಾಡಬಲ್ಲ , ವೇದವೇದಾಂತಗಳನ್ನು ಬಲ್ಲ , ಶ್ರೋತ್ರಿಯನಾದ ಗುರುವಿನ ಹತ್ತಿರಕ್ಕೆ ತನ್ನ ಪುತ್ರನನ್ನು ಕರೆದುಕೊಂಡು ಹೋಗುವ ಈ ಪವಿತ್ರ ಸಂಸ್ಕಾರವೇ <strong>ಉಪನಯನ</strong>ಸಂಸ್ಕಾರ. ತಂದೆಯೇ ಪುತ್ರನಿಗೆ ಪ್ರಥಮ ಆಚಾರ್ಯನಾದರೂ, ತಂದೆಯು ತನಗಿಂತಲೂ ಶ್ರೇಷ್ಠನಾದ ಸದ್ಗುರುವಿನ ಬಳಿಗೇ ತನ್ನ ಪುತ್ರನನ್ನು ಕಳುಹಿಸಿ, ಅವನಿಂದಲೇ ತನ್ನ ಮಗನಿಗೆ ಉತ್ತಮವಾದ ಹಾಗೂ ಶ್ರೇಷ್ಠವಾದ ಮಾರ್ಗದರ್ಶನವನ್ನು ಮಾಡಿಸಬೇಕಲ್ಲವೇ? ಇದಕ್ಕೇ <strong>ಉಪನಯನ</strong> ಎಂದು ಹೆಸರು.</p>
		<p>ನಮ್ಮ ಸನಾತನ ಸಂಸ್ಕೃತಿಯಲ್ಲಿ ಆಚಾರ್ಯನಿಗೆ ಅತ್ಯಂತ ಉಚ್ಚಸ್ಥಾನವನ್ನು ಕೊಟ್ಟಿರುತ್ತಾರೆ. <strong>ಆಚಾರ್ಯದೇವೋ ಭವ</strong> ಎಂದು ವೇದವೂ ಸಾರುತ್ತಿದೆ. ಯೋಗ್ಯನಾದ ಉತ್ತಮನಾದ ಆಚಾರ್ಯನನ್ನು ಬಳಿಸಾರಿ, ಅವನ ಸೇವೆಯನ್ನು ಮಾಡುತ್ತಾ , ಆಚಾರ್ಯನಿಗೆ ಅಧೀನನಾಗಿ, ಆಚಾರ್ಯನನ್ನು ಪರಮಾತ್ಮನೆಂದು ಭಾವಿಸಿ, ಅಂಥ ಆಚಾರ್ಯನಿಂದ ವೇದ, ವೇದಾಂಗ, ವೇದಾಂತಗಳನ್ನು ಅಭ್ಯಾಸಮಾಡುವುದು ಅತ್ಯಂತ ಉಚಿತವಾಗಿದೆಯಲ್ಲವೇ? ಇಂಥ ಉತ್ತಮವಾದ ಸಂಸ್ಕಾರವನ್ನು ಪುಟ್ಟ ಬಾಲಕನಿಗೆ ತಂದೆಯು ಉಂಟುಮಾಡುವ ಸಂಸ್ಕಾರವೇ <strong>ಉಪನಯನ</strong>. <strong>ಆಚಾರ್ಯಾದ್ಧೈವ ವಿದ್ಯಾ ವಿದಿತಾ ಸಾಧಿಷ್ಠಂ ಪ್ರಾಪತ್</strong>, ಆಚಾರ್ಯನಿಂದ ಕಲಿತ ವಿದ್ಯೆಯು ಮಾತ್ರವೇ ಸಫಲವಾಗುತ್ತದೆ ಎಂದು ಉಪನಿಷತ್ತು ಸಾರುತ್ತಿದೆ. ಹೀಗೆ ಸದ್ಗುರುವಿನ ಮಹತ್ತ್ವವನ್ನೂ ಆವಶ್ಯಕತೆಯನ್ನೂ ಬಾಲಕನಿಗೆ ಮನವರಿಕೆಮಾಡಿಕೊಡುವ ಒಂದು ಉತ್ತಮ ಸಂಸ್ಕಾರವೇ <strong>ಉಪನಯನಂ</strong> ಎಂಬುದು. ಪ್ರತಿಯೊಬ್ಬ ತ್ರೈವರ್ಣಿಕನ ಜೀವನದಲ್ಲಿ ಉಪನಯನವು ಒಂದು <span class="en">Turning Point</span> ಆಗಿರುತ್ತದೆ. ಹದಿನಾರು ಸಂಸ್ಕಾರ ಗಳ ಪೈಕಿ <strong>ಉಪನಯನ</strong> ಸಂಸ್ಕಾರವು ಅತ್ಯಂತ ಮುಖ್ಯವೂ ಪ್ರಶಸ್ತವೂ ಆಗಿರುತ್ತದೆ.</p>
	</section>
	<section class="level1 numbered" epub:type="chapter" role="doc-chapter" id="id-003">
		<h1 class="level1-title" epub:type="title"><span class="num">3.</span>ಇದು ಶ್ರೇಷ್ಠವಾದ ನಯನ</h1>
		<p><strong>ಉ</strong> ಎಂದರೆ ಉತ್ಕೃಷ್ಟವಾದ, <strong>ಪ</strong> ಎಂದರೆ ಪದವಿಯನ್ನು ತಂದು ಕೊಡುವ, <strong>ನಯನಂ</strong> ಎಂದರೆ ಕಣ್ಣು ; ಇದೇ <strong>ಉಪನಯನಂ</strong>. ಸಕಲಮಾನವರಿಗೂ ಜನ್ಮದಿಂದಲೇ <strong>ನಯನ</strong>ವು ಎಂದರೆ ಕಣ್ಣುಗಳು ಇದ್ದೇ ಇರುತ್ತವೆ. ನಯನಂ, ನೇತ್ರಂ, ಚಕ್ಷುಃ ಎಂದೆಲ್ಲಾ ಇದಕ್ಕೆ ಹೆಸರು. ಇದು ಚರ್ಮಚಕ್ಷುಸ್ಸು. ಇದು ಕೇವಲ ಹೊರಗಿನ ಪದಾರ್ಥಗಳನ್ನು ಮಾತ್ರ ನೋಡುತ್ತದೆ. ಬಾಹ್ಯವಸ್ತುಗಳ ಬಾಹ್ಯರೂಪಗಳನ್ನು ಮಾತ್ರ ಈ ನಯನಗಳು ತೋರಿಸಬಲ್ಲವಲ್ಲವೇ? ಕಪ್ಪು, ಕೆಂಪು, ಹಳದಿ, ನೀಲಿ, ಬಿಳುಪು ಬಣ್ಣಗಳನ್ನು ಈ ಚರ್ಮನಯನವು ತೋರಿಸುತ್ತದೆ. ಆದರೆ ಈ ಕಣ್ಣುಗಳಿಂದ ನಮಗೆ ಧರ್ಮ, ಅಧರ್ಮ, ಪುಣ್ಯ, ಪಾಪ, ಲೋಕಾಂತರ, ಜನ್ಮಾಂತರ, ಜ್ಞಾನ, ಅಜ್ಞಾನಗಳು ಕಾಣಿಸಲಾರವು. ಏಕೆಂದರೆ, ಪಾಪ, ಎಷ್ಟೇ ಆದರೂ ಇದು ಬಾಹ್ಯನಯನವಲ್ಲವೇ?</p>
		<p>ಆದರೆ, ಈ ನಯನಕ್ಕಿಂತ ಭಿನ್ನವಾಗಿ ಮತ್ತೊಂದು ನಯನವಿದೆ. ಅದು <strong>ಉ</strong>ತ್ತಮವಾದ ಹಾಗೂ <strong>ಪ</strong>ವಿತ್ರವಾದ ಮತ್ತು <strong>ಉ</strong>ತ್ಕೃಷ್ಟವಾದ <strong>ಪ</strong>ದವಿಯನ್ನು ಉಂಟುಮಾಡುವ <strong>ನಯನ</strong>ವು. ಇದಕ್ಕೇ ಹೆಸರು ಶಾಸ್ತ್ರೀಯ ನಯನ, ದಿವ್ಯ ನಯನ, ವೈದಿಕನಯನ, ಅಂತರ್ನಯನ. ಇದೇ <strong>ಉಪನಯನ</strong>. ಕೇವಲ ಲೌಕಿಕವಾದ ಬಾಹ್ಯವಸ್ತುಗಳನ್ನು ಕಾಣಿಸುವುದು ನಯನಗಳ ವ್ಯಾಪಾರವಾದರೆ, ಒಳಗಿನ ಪವಿತ್ರವಾದ ಸೂಕ್ಷ್ಮವಸ್ತುಗಳನ್ನು ತೋರಿಸುವುದೇ ಉಪನಯನದ ಕೆಲಸ. ಉಪನಯನವೆಂದರೆ ಉತ್ಕೃಷ್ಟವಾದ, ಶ್ರೇಷ್ಠವಾದ, ಪವಿತ್ರವಾದ ಹಾಗೂ ದಿವ್ಯವಾದ ನಯನ. ಇದೇ ಉಪನಯನ.</p>
		<p>ವಟುವಿಗೆ ಉಪನಯನವಾಯಿತು ಎಂದರೆ ಅವನಿಗೆ ಇನ್ನು ಮೇಲೆ ಸಂಧ್ಯಾ, ಗಾಯತ್ರೀಮಂತ್ರ, ಜಪತಪಾದಿಗಳು, ಬ್ರಹ್ಮಚರ್ಯದ ಪ್ರಭಾವ, ಸದ್ಗುರುಮಹಿಮೆ, ಧರ್ಮಾಚರಣೆ, ಮಾತಾಪಿತೃಭಕ್ತಿ , ಶ್ರದ್ಧಾ , ಮೇಧಾ, ಧಾರಣಾ, ಪ್ರಜ್ಞಾ , ಪ್ರಣವ—ಇತ್ಯಾದಿ ಇತ್ಯಾದಿ ಶಾಸ್ತ್ರೀಯ ಪದಾರ್ಥಗಳೆಲ್ಲವೂ ಕಾಣಿಸುತ್ತವೆಯಲ್ಲವೇ? <strong>ನಯನ</strong>ವು ಬರೀ ಬಾಹ್ಯದ ಕಣ್ಣುಗಳಾದರೆ <strong>ಉಪನಯನ</strong>ವು ಶ್ರೇಷ್ಠವಾದ, ಉತ್ತಮವಾದ, ಪವಿತ್ರವಾದ ಒಳಗಿನ ಕಣ್ಣು. ಆದ್ದರಿಂದ ಉಪನಯನ ಸಂಸ್ಕಾರದಿಂದ ಅಂಥ ವಟುವಿನ ಜೀವನಕ್ರಮ ಹಾಗೂ ದೃಷ್ಟಿಯೇ ಸಂಪೂರ್ಣವಾಗಿ ಬದಲಾವಣೆಯಾಗುತ್ತದೆ. ಉಪನಯನ ಸಂಸ್ಕಾರಕ್ಕೆ ಒಳಗಾಗದ ಮಾನವರ ಜೀವನವು ಕೇವಲ ಪಾಶವೀಜೀವನ, ಉಪನಯನಕ್ಕೆ ಒಳಗಾದ ಮಾನವರ ಜೀವನವು ನಿಜಕ್ಕೂ ದೈವೀಜೀವನವಾಗುವುದರಲ್ಲಿ ಸಂಶಯವಿಲ್ಲ. ಆದ್ದರಿಂದಲೇ ಉಪನಯನಕ್ಕೆ ಇಷ್ಟೊಂದು ಮಹತ್ತ್ವ! <strong>ಉಪನಯನ</strong> ಸಂಸ್ಕಾರವು ವಟುವಿಗೆ ದಿವ್ಯದೃಷ್ಟಿಯನ್ನು ಉಂಟುಮಾಡುತ್ತದೆ.</p>
	</section>
	<section class="level1 numbered" epub:type="chapter" role="doc-chapter" id="id-004">
		<h1 class="level1-title" epub:type="title"><span class="num">4.</span>ಬ್ರಹ್ಮೋಪದೇಶ</h1>
		<p><strong>ಉಪನಯನ</strong>ಸಂಸ್ಕಾರಕ್ಕೇ <strong>ಬ್ರಹ್ಮೋಪದೇಶ</strong> ಎಂದೂ ಮತ್ತೊಂದು ಹೆಸರಿದೆ. <strong>ಬ್ರಹ್ಮಣಃ ಉಪದೇಶಃ ಬ್ರಹ್ಮೋಪದೇಶಃ</strong>. ಬ್ರಹ್ಮವನ್ನು ಉಪದೇಶಿಸುವ ಕರ್ಮವೇ ಬ್ರಹ್ಮೋಪದೇಶವು. ಜಾತಮಾತ್ರನಾದ ಬಾಲಕನಿಗೆ ಯಾವ ಶಾಸ್ತ್ರೀಯ ಸಂಸ್ಕಾರಗಳಾಗಲೀ ಆಚಾರವಿಚಾರಗಳಾಗಲೀ ಇರಲಾರವಷ್ಟೇ? ಇನ್ನು ಇವನಿಗೆ ಬ್ರಹ್ಮದ ವಿಷಯಗಳಂತೂ ಏನೇನೂ ತಿಳಿದಿರುವುದೇ ಇಲ್ಲ. ಇಂಥ ಒಬ್ಬ ಸಾಮಾನ್ಯ ಬಾಲಕನಿಗೆ ಸಕಾಲದಲ್ಲಿ ಉತ್ತಮಸಂಸ್ಕಾರಗಳನ್ನು ತಂದುಕೊಡುವ ಪವಿತ್ರವಿಧಿಯೇ <strong>ಬ್ರಹ್ಮೋಪದೇಶ</strong>ವಿಧಿ.</p>
		<p>ಬ್ರಹ್ಮದ ಉಪದೇಶಕ್ಕೆ <strong>ಬ್ರಹ್ಮೋಪದೇಶ</strong> ಎಂದು ಹೆಸರು. ಇಲ್ಲಿ <strong>ಬ್ರಹ್ಮ</strong>ವೆಂದರೆ ಪರಬ್ರಹ್ಮ, ವೇದ, ತಪಸ್ಸು, ಬ್ರಾಹ್ಮಣ್ಯ, ವಿರಾಟ್ಪುರುಷ— ಎಂದು ಐದು ಅರ್ಥಗಳಿವೆ.</p>
		<ol>
			<li><strong>ಪರಬ್ರಹ್ಮೋಪದೇಶ:</strong> ವೇದಾಂತಗಳಲ್ಲಿ <strong>ಅಯಮಾತ್ಮಾ ಬ್ರಹ್ಮ</strong>, <strong>ಸರ್ವಂ ಖಲ್ವಿದಂ ಬ್ರಹ್ಮ</strong>, <strong>ಅಹಂ ಬ್ರಹ್ಮಾಸ್ಮಿ</strong>, <strong>ಸತ್ಯಂ ಜ್ಞಾನಮನಂತಂ ಬ್ರಹ್ಮ</strong>, <strong>ವಿಜ್ಞಾನಮಾನಂದಂ ಬ್ರಹ್ಮ</strong> ಎಂದೆಲ್ಲ ಹೇಳಿದ್ದಾರಲ್ಲವೇ? ಉಪನಿಷತ್ ಪ್ರತಿಪಾದ್ಯವಾದ ಪರಬ್ರಹ್ಮವನ್ನು ಮುಂದೆ ಈ ವಟುವಿಗೆ ಆಚಾರ್ಯನು ತಿಳಿಸುತ್ತಾನಲ್ಲವೇ? <strong>ಇದೇ ಬ್ರಹ್ಮೋಪದೇಶ.</strong></li>
			<li><strong>ವೇದೋಪದೇಶ:</strong> ಉಪನೀತನಾದ ವಟುವಿಗೆ ಆಚಾರ್ಯನು ಇನ್ನು ಮೇಲೆ ಬ್ರಹ್ಮವನ್ನು ಎಂದರೆ ವೇದಮಂತ್ರಗಳನ್ನು ಹೇಳಿಕೊಡುತ್ತಾನಲ್ಲವೇ? ವೇದಾಧ್ಯಯನವನ್ನು ಮಾಡುವುದಕ್ಕೆ ಅಧಿಕಾರದ ವಿಧಿಯಾದ್ದರಿಂದ ಇದು <strong>ಬ್ರಹ್ಮೋಪದೇಶ.</strong></li>
			<li><strong>ತಪ ಉಪದೇಶ:</strong> ಬ್ರಹ್ಮಚರ್ಯ, ಸದ್ಗುರುಸೇವೆ, ಭಿಕ್ಷಾನ್ನಜೀವನ, ಸಂಧ್ಯಾ ಅನುಷ್ಠಾನ, ಇಂದ್ರಿಯನಿಗ್ರಹಾದಿತಪಸ್ಸನ್ನು ವಟುವಿಗೆ ಉಪದೇಶಿಸುವ ವಿಧಿಯಾದ್ದರಿಂದಲೂ ಇದು <strong>ಬ್ರಹ್ಮೋಪದೇಶ ಸಂಸ್ಕಾರ.</strong></li>
			<li><strong>ಬ್ರಾಹ್ಮಣ್ಯೋಪದೇಶ:</strong> ಬ್ರಾಹ್ಮಣ್ಯದ ವಿಧಿ ಅನುಷ್ಠಾನಗಳನ್ನು ಇಲ್ಲಿ ಉಪದೇಶಿಸುವುದರಿಂದಲೂ ಇದು <strong>ಬ್ರಹ್ಮೋಪದೇಶ</strong>ವೆನಿಸಿರುತ್ತದೆ.</li>
			<li><strong>ಉಪಾಸನೋಪದೇಶ:</strong> ಸೂರ್ಯೋಪಾಸನೆ, ದೇವತೋಪಾಸನೆಗಳನ್ನು ಈ ವಟುವಿಗೆ ಉಪದೇಶಮಾಡುವುದರಿಂದ ಇದು <strong>ಬ್ರಹ್ಮೋಪದೇಶ</strong> ಎನಿಸಿರುತ್ತದೆ. ಇನ್ನು ಮುಂದೆ ಈ ವಟುವು ಆಚಾರವಿಚಾರ ಸಂಪನ್ನನಾಗಿ ಬ್ರಹ್ಮಚರ್ಯನಿಷ್ಠನಾಗಿ ನಿಷ್ಠಾವಂತನಾಗಿ ಬಾಳನ್ನು ಸಾಗಿಸಬೇಕು.</li>
		</ol>
	</section>
	<section class="level1 numbered" epub:type="chapter" role="doc-chapter" id="id-005">
		<h1 class="level1-title" epub:type="title"><span class="num">5.</span>ಉಪನಯನ ಸಂಸ್ಕಾರ</h1>
		<p>ಬ್ರಾಹ್ಮಣ, ಕ್ಷತ್ರಿಯ ಮತ್ತು ವೈಶ್ಯರಿಗೆ <strong>ತ್ರೈವರ್ಣಿಕರು</strong> ಎಂದು ಹೆಸರು. ತ್ರೈವರ್ಣಿಕರಿಗೆ <strong>ಉಪನಯನ</strong> ಎಂಬ ಸಂಸ್ಕಾರವುಂಟು. <strong>ಸಂಸ್ಕರಣಂ ಸಂಸ್ಕಾರಃ</strong>. ಸಂಸ್ಕಾರ ಎಂದರೆ ಕೊಳೆಯನ್ನು ತೆಗೆದು ಗುಣವನ್ನುಂಟುಮಾಡುವ ಒಂದು ಶಾಸ್ತ್ರೀಯ ವಿಧಿ. ಈ ಸಂಸ್ಕಾರವನ್ನು <strong>ಬಾಹ್ಯ</strong> ಮತ್ತು <strong>ಆಂತರ</strong> ಎಂದು ಎರಡಾಗಿ ವಿಂಗಡಿಸಿರುತ್ತಾರೆ. ಬಾಹ್ಯವಾದ ಶರೀರಕ್ಕೆ ಬಾಹ್ಯವಾದ ಸ್ನಾನ, ಆಚಮನ, ಭಸ್ಮಧಾರಣ, ಶುದ್ಧವಸ್ತ್ರ ಧಾರಣಾದಿಗಳಿಂದ ಉಂಟಾಗುವ ಸಂಸ್ಕಾರವು ಬಾಹ್ಯಸಂಸ್ಕಾರವೆನಿಸುತ್ತದೆ. ಇದು ಕಣ್ಣಿಗೆ ಕಾಣಿಸುವ ಶುದ್ಧೀಕರಣದ ವಿಧಾನ.</p>
		<p>ಮತ್ತೊಂದು, <strong>ಆಂತರ</strong>ಸಂಸ್ಕಾರ. <strong>ಅಂತಃ ಭವಮ್ ಆಂತರಮ್</strong>. ಶರೀ ರದ ಒಳಗಿರುವ ಇಂದ್ರಿಯಮನೋಬುದ್ಧಿಗಳಿಗೂ ಜೀವಾತ್ಮನಿಗೂ ಉಂಟಾಗುವ ಸಂಸ್ಕಾರಗಳೇ <strong>ಆಂತರ</strong>ಸಂಸ್ಕಾರಗಳು. ಮಂತ್ರಗಳಿಂದ, ಧ್ಯಾನಶಮಾದಿಗಳಿಂದ, ದಾನಧರ್ಮಗಳಿಂದ, ಹೋಮಹವನಾದಿಗಳಿಂದ, ಜಪತಪೋಯಜ್ಞಪೂಜಾದಿಗಳಿಂದ ಈ ಆಂತರಸಂಸ್ಕಾರಗಳು ಉಂಟಾಗುತ್ತವೆ. ಈ ಸಂಸ್ಕಾರವು ಶಾಸ್ತ್ರಪ್ರಮಾಣಗಮ್ಯವಾಗಿದ್ದು, ಪ್ರತ್ಯಕ್ಷಪ್ರಮಾಣಗಳಿಗೆ ಕಾಣಿಸುವಂಥದ್ದಲ್ಲ. <strong>ಮಹಾ ಯಜ್ಞೈಶ್ಚ ಯಜ್ಞೈಶ್ಚ ಬ್ರಾಹ್ಮೀಯಂ ಕ್ರಿಯತೇ ತನುಃ</strong>, ಪಾಂಚಭೌತಿಕವಾದ ಈ ಶರೀರವು ಯಜ್ಞಯಾಗಾದಿಗಳಿಂದ ಪರಿಶುದ್ಧವಾಗಿ ಬ್ರಾಹ್ಮಿಯಾಗಿ ಎಂದರೆ ಬ್ರಹ್ಮಮಯವಾಗಿ ಮಾಡಲ್ಪಡುತ್ತದೆ ಎಂದು ಋಷಿಗಳು ಹೇಳಿದ್ದಾರೆ.</p>
		<p>ತಾಯಿತಂದೆಯರ ಶುಕ್ರಶೋಣಿತಗಳಿಂದ ಹುಟ್ಟಿದ ಬಾಲಕನಿಗೆ ಅಂದರೆ ಜಂತುವಿಗೆ (ಜನ್ಮನಾ ಜಾಯತೇ ಜಂತುಃ) ಉಪನಯನ ವಿಧಿಯಿಂದ ಉತ್ತಮ ಸಂಸ್ಕಾರವು ಉಂಟಾಗುತ್ತದೆ. <strong>ಸಂಸ್ಕಾರೈಃ ದ್ವಿಜ ಉಚ್ಯತೇ</strong>. ಸಂಸ್ಕಾರಗಳಿಂದಲೇ ಅವನು <strong>ದ್ವಿಜ</strong> ಎನಿಸುತ್ತಾನೆ. ಉಪನಯನ ಸಂಸ್ಕಾರವಾಗದೇ ಹೋದರೆ ಅಂಥವನು ದ್ವಿಜನಾಗದೇ ವಿಪ್ರನೂ ಆಗದೇ ಬ್ರಾಹ್ಮಣನೂ ಆಗದೇ ಕೇವಲ ಶೂದ್ರನಾಗಿಯೇ ಉಳಿದುಕೊಳ್ಳುತ್ತಾನೆ. ಮಗನಿಗೆ ಜನ್ಮಕೊಟ್ಟಮೇಲೆ ತಂದೆಯು ತನ್ನ ಆ ಪುತ್ರನಿಗೆ ಉಪನಯನ ಸಂಸ್ಕಾರವನ್ನು ಮಾಡಲೇಬೇಕು. ಮಗನಿಗೆ ಸಕಾಲದಲ್ಲಿ ಉಪನಯನಸಂಸ್ಕಾರವನ್ನು ಮಾಡದೇ ಹೋದರೆ ಆ ತಂದೆಯು ಕರ್ತವ್ಯಭ್ರಷ್ಟನಾಗುತ್ತಾನೆ. ಪುತ್ರನಿಗೆ ಉಪನಯನವೆಂಬುದು ತಂದೆಯ ಕರ್ತವ್ಯ.</p>
		<p>ಷೋಡಶಸಂಸ್ಕಾರಗಳಲ್ಲಿ <strong>ಉಪನಯನ</strong>ಸಂಸ್ಕಾರವು ಅತ್ಯಂತ ಪವಿತ್ರವೂ ಅತ್ಯಂತ ಮುಖ್ಯವೂ ಅತ್ಯಂತ ಶ್ರೇಷ್ಠವೂ ಆದದ್ದು ಎಂಬುದು ನಮಗೆ ತಿಳಿದಿರಬೇಕು. ಉಪನಯನ ಸಂಸ್ಕಾರಕ್ಕೆ ಒಳಪಡದೇ ಹೋದರೆ ಅವನಿಗೆ ಮುಂದಿನ ಯಾವ ಶಾಸ್ತ್ರೀಯ ಸಂಸ್ಕಾರಗಳೂ ಹೊಂದಲಾರವು. ಉಪನೀತನಾದ ವಟುವೇ ಮುಂದೆ ಗೃಹಸ್ಥನಾಗಿ ಕರ್ಮಗಳಿಗೆ ಅಧಿಕಾರಿಯಾಗುತ್ತಾನೆ.</p>
	</section>
	<section class="level1 numbered" epub:type="chapter" role="doc-chapter" id="id-006">
		<h1 class="level1-title" epub:type="title"><span class="num">6.</span>ಉಪನಯನವು ಎಷ್ಟನೇ ವಯಸ್ಸಿನಲ್ಲಿ?</h1>
		<p>ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯರುಗಳು ಉಪನಯನ ಸಂಸ್ಕಾರವಿಧಿಗೆ ಅಧಿಕಾರಿಗಳು. ತಂದೆಯು ತನ್ನ ಮಗನಿಗೆ ಉಪನಯನ ಸಂಸ್ಕಾರವನ್ನು ಮಾಡಬೇಕು, ಉಪನಯನವು ಆ ಬಾಲಕನಿಗೆ ಜೀವನದಲ್ಲಿ <span class="en">Turning Point</span> ಎಂದೂ ನಮಗೆ ಈಗ ಅರ್ಥವಾಯಿತು. ಈಗ ಮುಂದಿನ ಪ್ರಶ್ನೆ, ಈ ಉಪನಯನವನ್ನು ವಟುವಿಗೆ ಎಷ್ಟನೆಯ ವಯಸ್ಸಿನಲ್ಲಿ ಮಾಡಬೇಕು? ಎಂಬುದು. ಸರಿ, ಇದನ್ನು ಈಗ ನೋಡೋಣ:</p>
		<p><strong>ಅಷ್ಟಮೇ ವರ್ಷೇ ಬ್ರಾಹ್ಮಣಮುಪನಯೇತ್, ಗರ್ಭಾಷ್ಟಮೇ ವಾ। ಏಕಾದಶೇ ಕ್ಷತ್ರಿಯಂ, ದ್ವಾದಶೇ ವೈಶ್ಯಮ್। ಆ ಷೋಡಶಾತ್ ಬ್ರಾಹ್ಮಣಸ್ಯ ಅನತಿಕಾಲಃ , ಆ ದ್ವಾವಿಂಶಾತ್ ಕ್ಷತ್ರಿಯಸ್ಯ , ಆ ಚತುರ್ವಿಂಶಾತ್ ವೈಶ್ಯಸ್ಯ। ಅತ ಊರ್ಧ್ವಂ ಪತಿತಸಾವಿತ್ರೀಕಾ ಭವಂತಿ॥</strong></p>
		<p class="text-right">ಮನುಸ್ಮೃತಿ</p>
		<p><em>ಬ್ರಾಹ್ಮಣರಿಗೆ ಎಂಟನೆಯ ವರ್ಷದಲ್ಲಿ ಉಪನಯನವನ್ನು ಮಾಡಬೇಕು. ಅಥವಾ ಗರ್ಭಾಷ್ಟಮದಲ್ಲಾದರೂ (ಏಳನೆಯ ವರ್ಷದಲ್ಲಾದರೂ) ಮಾಡಬಹುದು. ಕ್ಷತ್ರಿಯರಿಗೆ ಹನ್ನೊಂದನೆಯ ವಯಸ್ಸಿನಲ್ಲಿಯೂ, ವೈಶ್ಯರಿಗೆ ಹನ್ನೆರಡನೆಯ ವರ್ಷದಲ್ಲಿಯೂ ಮಾಡಬೇಕು. ಹದಿನಾರನೆಯ ವರ್ಷದೊಳಗೆ ಬ್ರಾಹ್ಮಣರಿಗೂ, ಇಪ್ಪತ್ತೆರಡು ವರ್ಷಗಳೊಳಗೆ ಕ್ಷತ್ರಿಯರಿಗೂ, ಇಪ್ಪತ್ತುನಾಲ್ಕು ವರ್ಷಗಳೊಳಗೆ ವೈಶ್ಯರಿಗೂ ಉಪನಯನವನ್ನು ಮಾಡಲೇಬೇಕು. ಈ ವಯಸ್ಸಿನೊಳಗೆ ಉಪನಯನವನ್ನು ಮಾಡದೇ ಹೋದರೆ ಅಂಥ ಬ್ರಾಹ್ಮಣ ಕ್ಷತ್ರಿಯ ವೈಶ್ಯರುಗಳು <strong>ಪತಿತಸಾವಿತ್ರೀಕರು</strong> ಆಗಿಬಿಡುತ್ತಾರೆ.</em></p>
		<p>ಅಂತೂ ಹುಡುಗನಿಗೆ ಏಳನೆಯ ವರ್ಷವು ಪ್ರಾರಂಭವಾಯಿತೆಂದರೆ ಅವನಿಗೆ ತಂದೆಯು ಉಪನಯನವನ್ನು ಅವಶ್ಯವಾಗಿ ಮಾಡಲೇಬೇಕು. ಆದರೆ ಆ ವಟುವು ಬ್ರಹ್ಮವರ್ಚಸಕಾಮನಾಗಿದ್ದರೆ ಅವನಿಗೆ ಐದನೆಯ ವರ್ಷದಲ್ಲಿಯೇ ಉಪನಯನವನ್ನು ತಂದೆಯು ಮಾಡಬೇಕು. <strong>ಪಂಚಮೇಬ್ರಹ್ಮವರ್ಚಸಕಾಮಃ</strong>, ತನ್ನ ಮಗನಿಗೆ ಬ್ರಹ್ಮವರ್ಚಸ್ಸು ಉಂಟಾಗಬೇಕು, ಅವನು ಬ್ರಹ್ಮವರ್ಚಸ್ವಿಯಾಗಬೇಕು ಎಂದು ತಂದೆಗೆ ನಿಜವಾಗಿಯೂ ಇಚ್ಛೆಯು ಇದ್ದರೆ, ಆಗ ಐದನೆಯ ವರ್ಷದಲ್ಲಿಯೇ ಆ ವಟುವಿಗೆ ಉಪನಯನವನ್ನು ಮಾಡಬೇಕು ಎಂದು ಅಭಿಪ್ರಾಯ. ಯಾವ ಕಾರಣಕ್ಕೂ ಹದಿನಾರನೆಯ ವರ್ಷವು ಉಪನಯನಕ್ಕೆ ದಾಟಲೇಬಾರದು ಎಂಬುದು ನಿಯಮವು. ಉಪನಯನಕ್ಕೆ ಯಾವ ಲೌಕಿಕ ಆಡಂಬರಗಳೂ ಮುಖ್ಯವಲ್ಲ , ತುಂಬಾ ಹಣವನ್ನು ಖರ್ಚುಮಾಡಬೇಕಾಗಿಯೂ ಇಲ್ಲ. ಇಲ್ಲಿ ಉಡುಗೊರೆ ಚಿನ್ನ ಬೆಳ್ಳಿ ಯಾವುದೂ ಮುಖ್ಯವಲ್ಲ. ಗುರುಬಲ, ತಾರಾಬಲಗಳನ್ನು ನೋಡಿಕೊಂಡು ಸಕಾಲದಲ್ಲಿ ಯಥಾವಿಧಿ ಬ್ರಹ್ಮೋಪದೇಶ ವನ್ನು ತಂದೆಯು ವಟುವಿಗೆ ಮಾಡಲೇಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-007">
		<h1 class="level1-title" epub:type="title"><span class="num">7.</span>ಸಂಸ್ಕಾರದಿಂದ ಫಲವೇನು?</h1>
		<p>ಉಪನಯನವು ವಟುವಿಗೆ ಒಂದು ಉತ್ತಮಸಂಸ್ಕಾರ ಎಂದು ತಿಳಿಯಿತು, ಸಂತೋಷ. ಈ ಉತ್ತಮಸಂಸ್ಕಾರದಿಂದ ಆ ವಟುವಿಗೆ ಆಗುವ ಫಲವೇನು? ಎಂಬುದನ್ನು ನಾವೀಗ ತಿಳಿಯೋಣ:</p>
		<p class="verse">ಜನ್ಮನಾ ಜಾಯತೇ ಶೂದ್ರಃ ಸಂಸ್ಕಾರೈಃ ದ್ವಿಜ ಉಚ್ಯತೇ।<br/>ವೇದಜ್ಞಾನೇನ ವಿಪ್ರಃ ಸ್ಯಾತ್ ಬ್ರಹ್ಮಜ್ಞಾನೇನ ಬ್ರಾಹ್ಮಣಃ॥</p>
		<p><em>ಜನ್ಮದಿಂದ ಹುಟ್ಟಿದವರೆಲ್ಲರೂ <strong>ಶೂದ್ರರೇ </strong>ಆಗಿರುತ್ತಾರೆ. ತ್ರೈವರ್ಣಿಕರಿಗೆ ಉಪನಯನಸಂಸ್ಕಾರವಾದರೆ ಅದರಿಂದ ಅವರು ‘<strong>ದ್ವಿಜ</strong>’ರು ಎಂದಾಗುತ್ತಾರೆ. ವೇದಾಧ್ಯಯನದಿಂದ ಅವರೇ ‘<strong>ವಿಪ್ರ</strong>’ರಾಗುತ್ತಾರೆ. ಇನ್ನು ಬ್ರಹ್ಮಜ್ಞಾನವನ್ನೇ ಹೊಂದಿದರೆ ಅಂಥವರು <strong>ಬ್ರಾಹ್ಮಣ</strong>ರೇ ಆಗಿಬಿಡುತ್ತಾರೆ.</em></p>
		<p class="verse">ಗಾರ್ಭೈಃ ಹೋಮೈಃ ಜಾತಕರ್ಮಚೌಳಮೌಂಜೀನಿಬಂಧನೈಃ।<br/>ಜೈವಿಕಂ ಗಾರ್ಭಿಕಂ ಚೈನೋ ದ್ವಿಜಾನಾಮ್ ಅಪಮೃಜ್ಯತೇ॥</p>
		<p><em>ಹುಟ್ಟಿನಿಂದ ತಂದೆತಾಯಿಯರ ಶುಕ್ರಶೋಣಿತಗಳ ಸಂಬಂಧದಿಂದ ಜೀವಾತ್ಮನಿಗೆ ಪಾಪದೋಷವು ಇರುತ್ತದೆಯಲ್ಲವೇ? ಇದರಿಂದ ಜೀವಿಯು ಅಪವಿತ್ರನಾಗಿರುತ್ತಾನೆ. ಅಪವಿತ್ರನಾದ ಈ ಜೀವಿಯು ಗರ್ಭಾಧಾನದ ಹೋಮಗಳಿಂದ, ಜಾತಕರ್ಮ, ಚೌಳ, ಉಪನಯನ ಸಂಸ್ಕಾರಗಳಿಂದ ಪರಿಶುದ್ಧನಾಗಿ ಅನಂತರ ಆ ಪಾಪದೋಷಗಳಿಂದ ಮುಕ್ತನಾಗಿಬಿಡುತ್ತಾನೆ.</em></p>
		<p>ಹೋಮದ್ರವ್ಯಗಳಾದ ತುಪ್ಪ, ಚರು, ಸಮಿತ್ತು , ತಿಲ, ಹಿಟ್ಟು ಮುಂತಾದ ಲೌಕಿಕವಸ್ತುಗಳು ಮಂತ್ರದಿಂದ ಸಂಸ್ಕೃತವಾಗಿ ಹೋಮಕ್ಕೆ ಯೋಗ್ಯವಾಗುತ್ತವೆಯಲ್ಲವೇ? ಮಂತ್ರದಿಂದ, ಸೂರ್ಯನ ಪ್ರಕಾಶದಿಂದ, ಗಾಳಿಯಿಂದ, ಋತ್ವಿಜರ ದರ್ಶನದಿಂದ, ಹೋಮದಿಂದ ಪದಾರ್ಥಗಳು ಶುದ್ಧವಾಗುವಂತೆಯೇ ಜೀವಿಯೂ ಅನೇಕ ಸಂಸ್ಕಾರಗಳಿಂದ ಪವಿತ್ರನಾಗುತ್ತಾನೆ. ಅದರಲ್ಲಿ ಉಪನಯನ ಸಂಸ್ಕಾರದಿಂದಂತೂ ಜೀವಾತ್ಮನು ಪರಿಶುದ್ಧನಾಗಿ ವೇದಸ್ವೀಕಾರಕ್ಕೆ, ಸಂಧ್ಯಾದ್ಯನುಷ್ಠಾನಗಳಿಗೆ ಅಧಿಕಾರಿಯಾಗುತ್ತಾನೆ. ಉಪನೀತನಾದ ವಟುವು ಸ್ನಾನ, ಸಂಧ್ಯಾ, ಜಪ, ತಪ, ಪೂಜಾದಿಕರ್ಮಗಳಲ್ಲಿ ನಿಷ್ಠನಾಗಿದ್ದುಕೊಂಡು ತನ್ನ ಜೀವನವನ್ನು ನಡೆಸುತ್ತಾ ಇದ್ದರೆ ಮುಂದೆ ಶ್ರೇಷ್ಠನಾದ ಪ್ರಜೆಯಾಗಿ ಆದರ್ಶಮಾನವನಾಗಿ ಬಾಳುತ್ತಾನಲ್ಲವೇ? ಸಂಸ್ಕಾರಗಳೆಂದರೆ ಶಾಸ್ತ್ರೋಕ್ತ ಕರ್ಮಗಳಿಂದ ಅಂದರೆ ಜಪತಪಧ್ಯಾನ ಹೋಮಹವನಾದಿಗಳಿಂದ ಉಂಟಾಗುವ ಸತ್ಫಲಗಳು. ಈ ಸತ್ಫಲಗಳು ನಮಗೆ ಪ್ರತ್ಯಕ್ಷಪ್ರಮಾಣಗಳಿಗೆ ಗೋಚರವಲ್ಲ. ಆದರೆ ಶಾಸ್ತ್ರ ಪ್ರಾಮಾಣ್ಯದಿಂದ ಇದನ್ನು ನಾವು ಒಪ್ಪಲೇ ಬೇಕಲ್ಲವೇ? ಬಾಹ್ಯ ಅನುಷ್ಠಾನಗಳು ಪ್ರತ್ಯಕ್ಷಪ್ರಮಾಣಗಮ್ಯ; ಆದರೆ ಅವುಗಳ ಫಲಗಳು ಮಾತ್ರ ಶಾಸ್ತ್ರಗಮ್ಯ.</p>
	</section>
	<section class="level1 numbered" epub:type="chapter" role="doc-chapter" id="id-008">
		<h1 class="level1-title" epub:type="title"><span class="num">8.</span>ಇದು ಮೊದಲನೆಯ ಹೆಜ್ಜೆ</h1>
		<p>ಉಪನಯನವಾಗುವವರೆಗೂ ಅವನು <strong>ಬ್ರಹ್ಮಚಾರಿ</strong> ಎನಿಸಲಾರನು! ಉಪನಯನಸಂಸ್ಕಾರವಾದನಂತರವೇ ಅವನಿಗೆ <strong>ಬ್ರಹ್ಮಚಾರಿ</strong> ಎಂದು ಹೆಸರು. ವೇದಶಾಸ್ತ್ರಪುರಾಣಗಳಲ್ಲಿ <strong>ಬ್ರಹ್ಮಚಾರಿ</strong> ಎಂದರೆ ಅತ್ಯಂತ ಶ್ರೇಷ್ಠನಾದ ಹಾಗೂ ಪರಿಶುದ್ಧನಾದ ಮನುಷ್ಯ ಎಂದೇ ಅರ್ಥ. <strong>ಬ್ರಹ್ಮಚರ್ಯಾಶ್ರಮ</strong>ವು ಆ ಬಾಲಕನ ಜೀವನದಲ್ಲಿ ಒಂದು ಪರ್ವಕಾಲ, ಅದೊಂದು ಸುವರ್ಣಯುಗ.</p>
		<p><strong>ಬ್ರಹ್ಮಚರ್ಯ</strong>ವು ಆ ವ್ಯಕ್ತಿಯ ಸಾಧನಮಾರ್ಗದಲ್ಲಿ ಪ್ರಥಮ ಹೆಜ್ಜೆಯು. ಏಕೆಂದರೆ ಅಧ್ಯಾತ್ಮಸಾಧನಮಾರ್ಗದಲ್ಲಿ ಮುಂದುವರೆಯಬೇಕಾದರೆ ಆ ಸಾಧಕನಿಗೆ ಮೊಟ್ಟಮೊದಲಿಗೆ ಬೇಕಾದದ್ದೇ ಬ್ರಹ್ಮಚರ್ಯ. ಆಮೇಲೆ ಗುರುಕುಲವಾಸ, ಗುರುಸೇವಾ, ವೇದಾಧ್ಯಯನವೇ ಮುಂತಾದ ಮುಂದಿನ ಹೆಜ್ಜೆಗಳು.</p>
		<p>ಹಿಂದೂ ಸಂಪ್ರದಾಯದಲ್ಲಿ ಮಾನವರ ಜೀವನದಲ್ಲಿ ನಾಲ್ಕು ಘಟ್ಟಗಳನ್ನು ಹೇಳುತ್ತಾರೆ. ಬ್ರಹ್ಮಚರ್ಯ, ಗಾರ್ಹಸ್ಥ್ಯ, ವಾನಪ್ರಸ್ಥ , ಸಂನ್ಯಾಸ ಎಂದು ನಾಲ್ಕು ಘಟ್ಟಗಳು. ಸಂನ್ಯಾಸವು ಜೀವನದಲ್ಲಿ ಕಟ್ಟಕಡೆಯ ತುರೀಯಾಶ್ರಮವಾದರೆ ಪ್ರಥಮಾಶ್ರಮವೇ ಬ್ರಹ್ಮಚರ್ಯ.</p>
		<p class="verse">ಶೈಶವೇಽಭ್ಯಸ್ತವಿದ್ಯಾನಾಂ ಯೌವನೇ ವಿಷಯೈಷಿಣಾಮ್।<br/>ವಾರ್ಧಕೇ ಮುನಿವೃತ್ತೀನಾಂ ಯೋಗೇನಾಂತೇ ತನುತ್ಯಜಾಮ್॥</p>
		<p>ಎಂದು ಮಹಾಕವಿ ಕಾಳಿದಾಸನೂ ತನ್ನ <strong>ರಘುವಂಶ</strong>ದಲ್ಲಿ ಹೇಳಿದ್ದಾನಲ್ಲವೇ?</p>
		<p><em>ಮೊದಲಿಗೆ ಬ್ರಹ್ಮಚರ್ಯಾಶ್ರಮದಲ್ಲಿ ವಿದ್ಯಾಭ್ಯಾಸವನ್ನು ಮಾಡಬೇಕು, ಅನಂತರ ಯೌವನಾವಸ್ಥೆಯಲ್ಲಿ ಗೃಹಸ್ಥರಾಗಿ ವಿಷಯಭೋಗಗಳನ್ನು ಚೆನ್ನಾಗಿ ಅನುಭವಿಸಬೇಕು, ಅನಂತರ ವಾರ್ಧಕ್ಯದಲ್ಲಿ ವಾನಪ್ರಸ್ಥರಾಗಿ ಇಂದ್ರಿಯನಿಗ್ರಹವನ್ನು ಮಾಡುತ್ತಾ ಮುನಿಗಳಂತೆ ಶಾಂತರಾಗಿ ಜೀವನವನ್ನು ನಡೆಸಬೇಕು; ಇವೆಲ್ಲವೂ ಆದಮೇಲೆ ಕಟ್ಟಕಡೆಯಲ್ಲಿ ಸಂನ್ಯಾಸಾಶ್ರಮವನ್ನು ಸ್ವೀಕರಿಸಿ ವೇದಾಂತಚಿಂತನಪರಾಯಣರಾಗಿ ಆತ್ಮಜ್ಞಾನವನ್ನು ಹೊಂದಿ ಮೋಕ್ಷವನ್ನು ಹೊಂದಿ ಕೃತಾರ್ಥರಾಗಿರಬೇಕು. ಇದು ಜೀವನದ ನಾಲ್ಕು ಹಂತಗಳು.</em></p>
		<p>ಅಂತೂ ಬ್ರಹ್ಮಚರ್ಯಾಶ್ರಮವು ಮನುಷ್ಯನ ಜೀವನದಲ್ಲಿ ಅತ್ಯಂತ ಮುಖ್ಯವಾದ, ಅತ್ಯಂತ ಶ್ರೇಷ್ಠವಾದ ಹಾಗೂ ಅತ್ಯಂತ ಮಹತ್ತ್ವಪೂರ್ಣವಾದ ಪ್ರಥಮ ಹೆಜ್ಜೆ ಎಂಬುದನ್ನು ನಾವು ಮರೆಯಬಾರದು. ಅಂತೂ ವಟುವಿಗೆ <strong>ಉಪನಯನ</strong>ವಿಧಿಯು ಒಂದು ಮಹಾಪ್ರಸಾದರೂಪವಾದ ಸಂಸ್ಕಾರ ಎಂಬುದನ್ನು ತಿಳಿಯಬೇಕು. ಉಪನಯನದಿಂದಲೇ ಮಾನವಜನ್ಮದ ಕರ್ತವ್ಯವು ಪ್ರಾರಂಭಗೊಳ್ಳುತ್ತದೆ. ಆದ್ದರಿಂದ ಉಪನಯನವು ಪ್ರಥಮಸೋಪಾನವು.</p>
	</section>
	<section class="level1 numbered" epub:type="chapter" role="doc-chapter" id="id-009">
		<h1 class="level1-title" epub:type="title"><span class="num">9.</span>ಹದಿನಾರು ಸಂಸ್ಕಾರಗಳು</h1>
		<p>ದೇಹ, ಇಂದ್ರಿಯಗಳು, ಅಂತಃಕರಣ, ಪ್ರಾಣ ಮತ್ತು ಜೀವಾತ್ಮ— ಇವರುಗಳಿಗೆ ಶಾಸ್ತ್ರೋಕ್ತ ಕರ್ಮವಿಧಿಗಳಿಂದ ಸಂಸ್ಕಾರವು ಉಂಟಾಗುತ್ತದೆ ಎಂದು ಶಾಸ್ತ್ರಗಳಲ್ಲಿ ತಿಳಿಸಿದ್ದಾರೆ. ಇಂಥ ಸಂಸ್ಕಾರಗಳು ಷೋಡಶ ಎಂದರೆ ಹದಿನಾರು ಇರುತ್ತವೆ. ಅವುಗಳು ಯಾವುವೆಂದರೆ:</p>
		<ol>
			<li><strong>ಗರ್ಭಾಧಾನ:</strong> ಸದ್ಗೃಹಸ್ಥನು ತನ್ನ ಧರ್ಮಪತ್ನಿಯಲ್ಲಿ ಶುದ್ಧಸಂಕಲ್ಪದಿಂದ ಸತ್ಸಂತಾನಪ್ರಾಪ್ತಿಗಾಗಿ ಸುಮುಹೂರ್ತದಲ್ಲಿ ತನ್ನ ವೀರ್ಯವನ್ನು ಆಧಾನಮಾಡುವ ಪ್ರಥಮಸಂಸ್ಕಾರವಿದು.</li>
			<li><strong>ಪುಂಸವನ:</strong> ಗರ್ಭಧಾರಣೆಯಾದ ಮೂರನೆಯ ಮಾಸದಲ್ಲಿ ಮಾಡಬೇಕಾದ ಸಂಸ್ಕಾರ. ಇದರಿಂದ ಗರ್ಭವು ಶುದ್ಧವಾಗುತ್ತದೆ.</li>
			<li><strong>ಸೀಮಂತೋನ್ನಯನಮ್:</strong> ಗರ್ಭಿಣಿಗೆ ನಾಲ್ಕನೇ, ಆರನೇ ತಿಂಗಳಿನಲ್ಲಿ ಮಾಡುವ ಸಂಸ್ಕಾರ. ಸತ್ಪುತ್ರಪ್ರಾಪ್ತಿಗಾಗಿ ಈ ಸಂಸ್ಕಾರ.</li>
			<li><strong>ಜಾತಕರ್ಮ:</strong> ಶಿಶುವು ಜನನವಾದಕೂಡಲೇ ಮಾಡಬೇಕಾದ ಸಂಸ್ಕಾರ.</li>
			<li><strong>ನಾಮಕರಣ:</strong> ಮಗುವಿಗೆ ಹನ್ನೊಂದನೇ ದಿನ ಮಾಡಬೇಕಾದ ಸಂಸ್ಕಾರ.</li>
			<li><strong>ಅನ್ನಪ್ರಾಶನ:</strong> ಆರು, ಎಂಟನೇ ತಿಂಗಳಲ್ಲಿ ಮಾಡಬೇಕಾದ ಸಂಸ್ಕಾರ.</li>
			<li><strong>ಚೂಡಾಕರ್ಮ:</strong> ಮೂರನೇ ಅಥವಾ ಐದನೇ ವರ್ಷದಲ್ಲಿ ಈ ವಿಧಿ.</li>
			<li><strong>ಕರ್ಣವೇಧನ:</strong> ಕಿವಿ ಚುಚ್ಚುವ ಸಂಸ್ಕಾರ. ಮೂರು, ಐದನೇ ವರ್ಷದಲ್ಲಿ.</li>
			<li><strong>ಅಕ್ಷರಾಭ್ಯಾಸ:</strong> ಐದನೆಯ ವರ್ಷದಲ್ಲಿ ಉತ್ತರಾಯಣದಲ್ಲಿ ಮಾಡಬೇಕು.</li>
			<li><strong>ಉಪನಯನ</strong> ಅಥವಾ <strong>ಬ್ರಹ್ಮೋಪದೇಶ:</strong> ಗರ್ಭಾಷ್ಟಮದಲ್ಲಿ ಅಂದರೆ ಏಳನೆಯ ವಯಸ್ಸಿನಲ್ಲಿ ಮಾಡಲೇಬೇಕಾದ ಪ್ರಧಾನವಿಧಿಯಿದು.</li>
			<li><strong>ವೇದಾಧ್ಯಯನ:</strong> ಗುರುಕುಲದಲ್ಲಿ ವಾಸವಾಗಿದ್ದು, ಗುರುಸೇವೆಮಾಡುತ್ತಾ ಗುರುಗಳಿಂದ ವೇದವೇದಾಂತವಿದ್ಯೆಯನ್ನು ಅಭ್ಯಾಸಮಾಡುವ ವಿಧಿ.</li>
			<li><strong>ಸಮಾವರ್ತನ:</strong> ಗುರುಕುಲದಿಂದ ವಾಪಸ್ಸು ಬರುವುದು.</li>
			<li><strong>ವಿವಾಹ:</strong> ಸತ್ಪ್ರಜೆಯನ್ನು ಹೊಂದುವುದಕ್ಕಾಗಿ ಯೋಗ್ಯಳಾದ ವಧುವನ್ನು ವಿವಾಹವಾಗಿ, ಅವಳೊಂದಿಗೆ ಧರ್ಮಾನುಷ್ಠಾನವನ್ನು ಮಾಡಬೇಕು.</li>
			<li><strong>ಅಗ್ನಿಹೋತ್ರಾನುಷ್ಠಾನ:</strong> ಅಧ್ಯಯನ ಅಧ್ಯಾಪನ ಯಜನ ಯಾಜನ ದಾನ ಪ್ರತಿಗ್ರಹಗಳನ್ನು ಮಾಡುತ್ತಾ ನಿತ್ಯಾಗ್ನಿಹೋತ್ರವನ್ನು ಮಾಡಬೇಕು.</li>
			<li><strong>ವಾನಪ್ರಸ್ಥ:</strong> ಗೃಹಸ್ಥಾಶ್ರಮದ ನಂತರ ಮುಂದಿನ ತಪೋಜೀವನಕ್ರಮ.</li>
			<li><strong>ಅಂತ್ಯೇಷ್ಟಿ:</strong> ಮರಣಾನಂತರ ಪುತ್ರನಿಂದ ಆಗಬೇಕಾದ ಅಂತ್ಯಸಂಸ್ಕಾರ.</li>
		</ol>
		<p>ಈ ಹದಿನಾರೂ ಸಂಸ್ಕಾರಗಳು ಜೀವಿಗೆ ಆಗಲೇಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-010">
		<h1 class="level1-title" epub:type="title"><span class="num">10.</span>ಬ್ರಹ್ಮಚರ್ಯಾಷ್ಟಕಮ್</h1>
		<p class="verse">ಪ್ರಣಮ್ಯ ನಾರದಂ ಪ್ರಾಜ್ಞಂ ಹನೂಮಂತಂ ಜಿತೇಂದ್ರಿಯಮ್।<br/>ದತ್ತಾತ್ರೇಯಂ ಜಿತಕ್ರೋಧಂ ಬ್ರಹ್ಮಚರ್ಯವ್ರತೇ ಸ್ಥಿತಮ್॥</p>
		<p class="verse"><strong>ಬ್ರಹ್ಮಚರ್ಯಾಷ್ಟಕಂ</strong> ಸ್ತೋತ್ರಂ ಸರ್ವಶಕ್ತಿಪ್ರದಾಯಕಮ್।<br/>ಶ್ರದ್ಧಯಾ ಪರಯಾ ನಿತ್ಯಂ ಪಠೇತ್ ಸೌಭಾಗ್ಯಸಿದ್ಧಯೇ॥</p>
		<p class="verse">ಜಿತೇಂದ್ರಿಯಂ ಜಿತಕ್ರೋಧಂ ಜಿತಾತ್ಮಾನಂ ಸುದುರ್ಲಭಮ್।<br/>ರಾಗದ್ವೇಷವಿದೂರಂ ತತ್ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಬ್ರಹ್ಮವಿದ್ಯಾಪ್ರದಂ ಶ್ರೇಷ್ಠಂ ಸರ್ವಸಂಪತ್ಪ್ರದಾಯಕಮ್।<br/>ದುಷ್ಟಸಂಹಾರಕಂ ಧೀರಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಲೋಕವಂದ್ಯಂ ಶಾಸ್ತ್ರವಂದ್ಯಂ ಬ್ರಹ್ಮತೇಜೋಬಲಂ ಬಲಮ್।<br/>ಋಷಿಸಂನ್ಯಾಸಿಸಂಸೇವ್ಯಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಶಾಂತಿಪ್ರದಂ ಮಾನವಾನಾಂ ಯಶೋಧೈರ್ಯಾವಹಂ ಮಹತ್।<br/>ಯತೀನಾಂ ಮೋಕ್ಷದಂ ಶಾಂತಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಸರ್ವಸಾಧನಸಂಪೂರ್ಣಂ ಬ್ರಹ್ಮಾತ್ಮಜ್ಞಾನಸಾಧನಮ್।<br/>ಅನೇಕಜನ್ಮಸಂಪ್ರಾಪ್ಯಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಸರ್ವವಿದ್ಯಾಪ್ರದಂ ಶೂರಂ ದೇವಾದೀನಾಂ ಸುದುರ್ಲಭಮ್।<br/>ಸದ್ಗುರೋಃ ಕೃಪಯಾ ಸಾಧ್ಯಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಶತ್ರುಸಂಹಾರಕಂ ಬ್ರಹ್ಮ ಸತ್ಯಸಂಕಲ್ಪಕಾರಕಮ್।<br/>ಭುಕ್ತಿಮುಕ್ತಿಪ್ರದಂ ಶಕ್ತಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse">ಆಯುರಾರೋಗ್ಯದಂ ಶುದ್ಧಂ ಯಶೋವರ್ಧನಮುತ್ತಮಮ್।<br/>ನಿತ್ಯಾನಂದಪ್ರದಂ ನಿತ್ಯಂ <strong>ಬ್ರಹ್ಮಚರ್ಯಂ</strong> ಸಮಾಶ್ರಯೇ॥</p>
		<p class="verse"><strong>ಬ್ರಹ್ಮಚರ್ಯಾಷ್ಟಕಂ</strong> ಸ್ತೋತ್ರಂ ಸರ್ವಸಂಪತ್ಪ್ರದಾಯಕಮ್।<br/>ಸುದುರ್ಲಭಂ ದೇವತಾನಾಂ ಮುಮುಕ್ಷುಹಿತಸಾಧನಮ್॥</p>
		<p class="verse">ಯಃ ಪಠೇತ್ ಸತತಂ ಭಕ್ತ್ಯಾ ನರೋ ನಿಶ್ಚಲಮಾನಸಃ।<br/>ಆಯುರಾರೋಗ್ಯಮೈಶ್ವರ್ಯಂ ಲಭತೇ ಶೌರ್ಯಮೇವ ಚ॥</p>
		<p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
	</section>
	<section class="level1 numbered" epub:type="chapter" role="doc-chapter" id="id-011">
		<h1 class="level1-title" epub:type="title"><span class="num">11.</span>ಉಪನಯನವು <span class="en">CET</span> ಇದ್ದಂತೆ</h1>
		<p>ಒಬ್ಬ ಹುಡುಗನಿಗೆ ತಾಯಿತಂದೆಯರು ಸಕಾಲದಲ್ಲಿ ಶ್ರದ್ಧೆಯಿಂದ ಯಥಾವಿಧಿ ಉಪನಯನಮಹೋತ್ಸವವನ್ನು ನೆರವೇರಿಸಿದ್ದಾರೆ. ಇನ್ನು ಮೇಲೆ ಆ ಬಾಲಕನು ಹಿಂದಿನ ಸಾಮಾನ್ಯ ಹುಡುಗನಲ್ಲ , ಇನ್ನು ಮುಂದೆ ಅವನು ‘<strong>ವಟು</strong>’ ಅಥವಾ ‘<strong>ಬ್ರಹ್ಮಚಾರಿ</strong>’ ಎಂದು ಕರೆಯಲ್ಪಡುತ್ತಾನೆ. ಇವನು ನಿಜಕ್ಕೂ ಭಾಗ್ಯವಂತ, ಅದೃಷ್ಟಶಾಲಿ. ದಿಟ, ಆದರೆ ಉಪನಯನಸಂಸ್ಕಾರವಾದಮಾತ್ರಕ್ಕೆ ಅಷ್ಟರಿಂದಲೇ ಪ್ರಯೋಜನವಿಲ್ಲ. ಇದಕ್ಕೊಂದು ದೃಷ್ಟಾಂತ:</p>
		<p>ಹುಡುಗನು <span class="en">P.U.C.</span>ನಲ್ಲಿ <span class="en">98% </span>ಅಂಕದೊಂದಿಗೆ ಉತ್ತೀರ್ಣನಾಗಿದ್ದಾನೆ. <span class="en">CET </span>ಪರೀಕ್ಷೆಯಲ್ಲಂತೂ <span class="en">10</span> ನೇ <span class="en">Rank</span> ನಲ್ಲಿ ಉತ್ತೀರ್ಣನಾದ! ಇವೆರಡೂ ಪರೀಕ್ಷೆಗಳಲ್ಲಿ <span class="en">Rank</span>ನಲ್ಲಿ ನಾನು <span class="en">Pass</span> ಆಗಿದ್ದೇನೆ ಎಂದು ಸಂತೋಷಪಟ್ಟು ಅಷ್ಟರಿಂದಲೇ ಸಂತೃಪ್ತನಾಗಿಬಿಟ್ಟರೆ ಸಾಕೇ? ಅಷ್ಟರಿಂದಲೇ ಅವನು ಕೃತಾರ್ಥನಾಗಿಬಿಟ್ಟನೇ? ಅಷ್ಟೇ ಅವನಿಗೆ ಮುಂದಿನ ಭವಿಷ್ಯವನ್ನು ತಂದುಕೊಡುತ್ತದೆಯೇ? ಎಂದರೆ, ಖಂಡಿತಾ ಇಲ್ಲ. ಇವನು <span class="en">P.U.C.</span>ನಲ್ಲಿಯೂ <span class="en">CET</span>ನಲ್ಲಿಯೂ ಎಷ್ಟೇ ಉತ್ತಮ ಅಂಕಗಳನ್ನು ಗಳಿಸಿದ್ದರೂ ಅದು ಅವನ ಮುಂದಿನ ತಾಂತ್ರಿಕವಿದ್ಯಾಭ್ಯಾಸಗಳಿಗೆ ಅಂದರೆ <span class="en">Technical Education</span>ಗಳಿಗೆ ಪ್ರವೇಶಾಧಿಕಾರಮಾತ್ರವೆಂಬುದನ್ನು ಅವನು ಮರೆಯಬಾರದಲ್ಲವೇ? ಅವನು <span class="en">M.B.B.S. </span>ಅಥವಾ <span class="en">B.D.S. </span>ಅಥವಾ <span class="en">B.E. Course</span>ಗಳಿಗೆ ಸೇರಿಕೊಂಡು ಆ ವಿದ್ಯೆಗಳನ್ನೂ ಚೆನ್ನಾಗಿ ಅಧ್ಯಯನಮಾಡಬೇಕಲ್ಲವೇ? ಈ ತಾಂತ್ರಿಕ ವಿದ್ಯೆಗಳನ್ನು ಅಭ್ಯಾಸಮಾಡದೇ ಹೋದರೆ, ಅವನು <span class="en">P.U.C.</span>ನಲ್ಲಿ ಹಾಗೂ <span class="en">CET</span>ನಲ್ಲಿ ಪ್ರಥಮ ರ್ಯಾಂಕ್ನಲ್ಲೇ ಉತ್ತೀರ್ಣನಾಗಿದ್ದರೂ ಅಷ್ಟರಿಂದ ಪ್ರಯೋಜನವಿಲ್ಲ. ಇದು ನಮ್ಮೆಲ್ಲರಿಗೂ ಚೆನ್ನಾಗಿ ತಿಳಿದಿರುವ ವಿಚಾರ.</p>
		<p>ಹೀಗೆಯೇ ಉಪನಯನವಾದ ಮೇಲೆ ಉಪನೀತನಾದ ಆ ವಟುವೂ ಮುಂದಿನ ವಿದ್ಯಾಭ್ಯಾಸವನ್ನು ಮುಂದುವರಿಸಬೇಕು. ಅದೇನೆಂದರೆ: <strong>ವೇದಾಧ್ಯಯನ</strong>. ವೇದಾಧ್ಯಯನಕ್ಕೆ ಅಧಿಕಾರವೇ ಉಪನಯನ; ಆದ್ದರಿಂದಲೇ ಇದಕ್ಕೆ <strong>ಬ್ರಹ್ಮೋಪದೇಶ</strong> ಎಂದೂ ಹೆಸರು. ಉಪನೀತನಾದ ವಟುವು ಗಾಯತ್ರೀಮಂತ್ರ ಪುರಶ್ಚರಣೆಯನ್ನು ತಪ್ಪದೇ ಮಾಡುತ್ತಾ ವೇದಾಧ್ಯಯನವನ್ನು ಮಾಡಲೇಬೇಕು. ಉಪನೀತನಾದ ವಟುವು ನಿತ್ಯಸಂಧ್ಯಾವಂದನೆ, ನಿತ್ಯ ಅಗ್ನಿಕಾರ್ಯಗಳನ್ನು ತಪ್ಪದೇ ಮಾಡಲೇಬೇಕು. ಕೆಲವು ಕಾಲೋಚಿತ ಶಾಂತಿಮಂತ್ರ, ವೇದಮಂತ್ರಗಳನ್ನಾದರೂ ಅಧ್ಯಯನಮಾಡಲೇಬೇಕು. ಶ್ರದ್ಧೆಯಿಂದ ಗುರುದೇವತಾರಾಧನೆಗಳನ್ನೂ ಮಾಡಲೇಬೇಕು. ಆಗಲೇ ಈ ಉಪನಯನ ಎಂಬ<span class="en">CET</span> ಗೆ ಫಲವು ದೊರಕಿದಂತಾಗುತ್ತದೆ.</p>
	</section>
	<section class="level1 numbered" epub:type="chapter" role="doc-chapter" id="id-012">
		<h1 class="level1-title" epub:type="title"><span class="num">12.</span>ಸಂಧ್ಯೋಪಾಸನಂ</h1>
		<p>ಉಪನೀತನಾದ ವಟುವು ಅಂದರೆ ಬ್ರಹ್ಮಚಾರಿಯು ಉಪನಯನವಾದಾಗಿನಿಂದ ಬದುಕಿರುವವರೆಗೂ ಅವಶ್ಯವಾಗಿ ಮಾಡಲೇಬೇಕಾಗಿರುವ ಕರ್ತವ್ಯರೂಪವಾದ ವಿಧಿ ಎಂದರೆ <strong>ಸಂಧ್ಯಾವಂದನೆ</strong>. ಇದಕ್ಕೇ <strong>ಸಂಧ್ಯೋಪಾಸನಂ</strong> ಎಂದೂ ಹೆಸರು. ಸರ್ವಕರ್ಮಸಂನ್ಯಾಸಿಗಳನ್ನು ಹೊರತು ಉಳಿದವರೆಲ್ಲರೂ ಅಂದರೆ ಬ್ರಹ್ಮಚಾರಿಗಳು, ಗೃಹಸ್ಥರು, ವಾನಪ್ರಸ್ಥರುಗಳು ಸಂಧ್ಯೋಪಾಸನೆಯನ್ನು ಮಾಡಲೇಬೇಕು. ಸಂಧ್ಯೋಪಾಸನೆಯೆಂಬುದು ದ್ವಿಜರಿಗೆ ನಿತ್ಯಕರ್ಮಾನುಷ್ಠಾನ. ಸಂಧ್ಯೋಪಾಸನೆಯನ್ನು ಮಾಡದವರು ದ್ವಿಜರೇ ಅಲ್ಲ, ಅಂಥವರನ್ನು ಶೂದ್ರಸಮಾನರೆಂದೇ ಶಾಸ್ತ್ರಗಳಲ್ಲಿ ಕರೆದಿದ್ದಾರೆ. ಸಂಧ್ಯಾವಂದನೆಯನ್ನು ಮಾಡದವನು ಉಳಿದ ಇತರ ಎಲ್ಲಾ ಶಾಸ್ತ್ರೀಯಕರ್ಮಗಳಲ್ಲಿಯೂ ಅನರ್ಹನಾಗಿಬಿಡುತ್ತಾನೆ.</p>
		<p class="verse">ಸಂಧ್ಯಾ ಯೇನ ನ ವಿಜ್ಞಾತಾ ಸಂಧ್ಯಾ ಯೇನಾನುಪಾಸಿತಾ।<br/> ಜೀವಮಾನೋ ಭವೇತ್ ಶೂದ್ರೋ ಮೃತಃ ಶ್ವಾ ಚೈವ ಜಾಯತೇ॥</p>
		<p><em>ಯಾವನು ಸಂಧ್ಯಾವಂದನೆಯನ್ನು ಸರಿಯಾಗಿ ತಿಳಿದಿಲ್ಲವೋ, ಯಾವನು ಸಂಧ್ಯೋಪಾಸನೆಯನ್ನು ಮಾಡುವುದೇ ಇಲ್ಲವೋ, ಅಂಥವನು ಬದುಕಿದ್ದರೂ ಶೂದ್ರನೇ ಆಗಿರುತ್ತಾನೆ; ಮರಣಾನಂತರ ಅಂಥವನು ನಾಯಿಯಾಗಿ ಹುಟ್ಟುತ್ತಾನೆ.</em></p>
		<p>ಯಜ್ಞೋಪವೀತವಿರುವುದೇ ಇವನಿಗೆ ಸಂಧ್ಯೋಪಾಸನೆಯನ್ನು ಮಾಡಲೇಬೇಕು ಎಂಬುದನ್ನು ನೆನಪುಮಾಡುವುದಕ್ಕಾಗಿ. ಬೆಳಗ್ಗೆ ಸೂರ್ಯೋದಯಕ್ಕೆ ಸರಿಯಾಗಿ <strong>ಪ್ರಾತಸ್ಸಂಧ್ಯಾನುಷ್ಠಾನ</strong>ವನ್ನೂ, ಸಾಯಂಕಾಲ ಸೂರ್ಯ ಅಸ್ತಮಾನದ ಸಮಯಕ್ಕೆ <strong>ಸಾಯಂಸಂಧ್ಯಾನುಷ್ಠಾನ</strong>ವನ್ನೂ ದ್ವಿಜರು ಕಡ್ಡಾಯವಾಗಿ ಮಾಡಲೇಬೇಕು. ದ್ವಿಜರಾಗಿ ಹುಟ್ಟಿದ್ದಕ್ಕೆ ಸಂಧ್ಯಾವಂದನಾನುಷ್ಠಾನವನ್ನು ಅಂಥವರು ಮಾಡಲೇಬೇಕು. ಇದರಲ್ಲಿ ಮುಖ್ಯವಾಗಿ ಗಾಯತ್ರೀಮಂತ್ರವನ್ನು ಜಪಿಸಬೇಕು. ಸವಿತೃದೇವತಾಕವಾದ ಪವಿತ್ರವಾದ ಗಾಯತ್ರೀಮಂತ್ರದ ಪುರಶ್ಚರಣೆಯಿಂದ ಬ್ರಹ್ಮಚಾರಿಯು ತೇಜಸ್ವಿಯೂ ವರ್ಚಸ್ವಿಯೂ ಮೇಧಾವಿಯೂ ಸಾತ್ತ್ವಿಕನೂ ಬುದ್ಧಿವಂತನೂ ಅದ್ಭುತಪಂಡಿತೋತ್ತಮನೂ ಆಗಿ ಭಾರತದೇಶದ ಉತ್ತಮ ಪ್ರಜೆಯಾಗುವುದರಲ್ಲಿ ಎಳ್ಳಷ್ಟೂ ಸಂಶಯವಿಲ್ಲ. ಸಂಧ್ಯೋಪಾಸನೆಯ ಮಹತ್ತ್ವವು ಸಂಧ್ಯೋಪಾಸಕರಿಗೇ ಅರ್ಥವಾಗುತ್ತದೆ. ಸಂಧ್ಯೋಪಾಸನೆಯಲ್ಲಿ ಅನೇಕಪಾಠಗಳಿದ್ದರೂ ಅರ್ಘ್ಯಪ್ರದಾನ, ಗಾಯತ್ರೀಮಂತ್ರ ಜಪಾನುಷ್ಠಾನ, ಸೂರ್ಯೋಪಸ್ಥಾನಗಳು ಮುಖ್ಯವಾಗಿರುತ್ತವೆ. ಸಂಧ್ಯೋಪಾಸನೆಯು ಸೂರ್ಯೋಪಾಸನೆಯಾದ್ದರಿಂದ ಸಂಧ್ಯೋಪಾಸನಾನುಷ್ಠಾನದಿಂದ ಸೂರ್ಯನ ಅನುಗ್ರಹವು ನಮಗೆ ಉಂಟಾಗುತ್ತದೆ.</p>
	</section>
	<section class="level1 numbered" epub:type="chapter" role="doc-chapter" id="id-013">
		<h1 class="level1-title" epub:type="title"><span class="num">13.</span>ಬ್ರಹ್ಮಚಾರಿಗೆ ಇಪ್ಪತ್ತು ಹಿತೋಪದೇಶಗಳು</h1>
		<p>ಉಪನೀತನಾದ ಮೇಲೆ ಅವನು ಬ್ರಹ್ಮಚಾರಿ ಎನಿಸಿಕೊಳ್ಳುತ್ತಾನಲ್ಲವೇ? ಇವನು ಈಗ ಶಾಸ್ತ್ರೀಯಕರ್ಮಗಳಲ್ಲಿ ಅಧಿಕಾರಿಯಾಗಿರುತ್ತಾನೆ. ಸಮಾಜದಲ್ಲಿ ಇವನಿಗೆ ಇನ್ನು ಮೇಲೆ ಒಂದು ಯೋಗ್ಯವಾದ ಸ್ಥಾನವು ದೊರಕಿದೆ. ಇವನು ಬರೀ ಹುಡುಗನಲ್ಲ , ಇವನು ಈಗ ಬ್ರಹ್ಮಚಾರಿ! ನಾಲ್ಕು ಆಶ್ರಮಿಗಳಲ್ಲಿ ಇವನೇ ಪ್ರಥಮಾಶ್ರಮಿ. ಈ ಬ್ರಹ್ಮಚಾರಿಗೆ ನಮ್ಮ ಋಷಿಗಳು ಕೆಲವು ವಿಧಿನಿಷೇಧಗಳನ್ನು ತಿಳಿಸಿರುತ್ತಾರೆ. ಇವೆಲ್ಲವೂ ಇವನಿಗೆ ಹಿತೋಪದೇಶಗಳೇ ಆಗಿರುತ್ತವೆ. ಇವುಗಳಲ್ಲಿ ಕೇವಲ ಇಪ್ಪತ್ತು ಹಿತನುಡಿಗಳನ್ನು ನಾವೀಗ ನೋಡೋಣ:</p>
		<ol>
			<li>ತ್ರಿಕಾಲಗಳಲ್ಲಿಯೂ ಸಂಧ್ಯಾನುಷ್ಠಾನವನ್ನು ಶ್ರದ್ಧೆಯಿಂದ ಮಾಡಲೇಬೇಕು.</li>
			<li>ಗಾಯತ್ರೀಮಂತ್ರವನ್ನು ತಪ್ಪದೇ <span class="en">108</span> ಸಂಖ್ಯೆಯಲ್ಲಿ ಜಪಿಸಬೇಕು.</li>
			<li>ತಾಯಿ, ತಂದೆ, ಗುರುಗಳಿಗೆ ವಿಧೇಯನಾಗಿದ್ದು ಅವರನ್ನು ಗೌರವಿಸಬೇಕು.</li>
			<li>ಊಟವಾದಮೇಲೆ ಹಗಲು ಸಮಯದಲ್ಲಿ ಮಲಗಲೇ ಬಾರದು.</li>
			<li>ಹೋಟೇಲ್ ಗಳಲ್ಲಿ ಊಟತಿಂಡಿಗಳನ್ನು ನಿಂತುಕೊಂಡು ತಿನ್ನಬಾರದು.</li>
			<li>ಆದಷ್ಟೂ ಸತ್ಯವನ್ನೇ ಹೇಳಬೇಕು, ಧರ್ಮವನ್ನೇ ಆಚರಿಸಬೇಕು.</li>
			<li>ಪ್ರಾತಃಕಾಲ ಸಾಯಂಕಾಲಗಳಲ್ಲಿ ಅಗ್ನಿಕಾರ್ಯವನ್ನು ಮಾಡಬೇಕು.</li>
			<li>ಮಂಚದ ಮೇಲೆ, ಸುಪ್ಪತ್ತಿಗೆಯ ಮೇಲೆ ಮಲಗಬಾರದು.</li>
			<li>ಊಟಕ್ಕೆ ಕೂರುವಾಗ ಆಚಮನ ಪರಿಷೇಚನಗಳನ್ನು ಮಾಡಬೇಕು.</li>
			<li>ಕಾಮಕ್ರೋಧಾದಿದೋಷಗಳಿಂದ ಆದಷ್ಟೂ ದೂರವಿರಬೇಕು.</li>
			<li>ವೇದಾಧ್ಯಯನವನ್ನು ಯಥಾಶಕ್ತಿ ತಪ್ಪದೇ ಮಾಡಲೇಬೇಕು.</li>
			<li>ಬ್ರಹ್ಮಚರ್ಯವನ್ನು ಶಕ್ತಿಮೀರಿ ಪಾಲನೆಮಾಡಬೇಕು.</li>
			<li>ಸ್ತ್ರೀಯರ ಸಂಗವನ್ನು ಎಂದೆಂದಿಗೂ ಮಾಡಲೇಬಾರದು.</li>
			<li>ಸ್ವೇಚ್ಛಾಚಾರ, ಅನಾಚಾರ ದುರಾಚಾರಗಳಿಂದ ದೂರವಿರಬೇಕು.</li>
			<li>ಸಂಗೀತ, ನೃತ್ಯ, ನಾಟಕಗಳನ್ನು ಬ್ರಹ್ಮಚಾರಿಯು ಕೈಬಿಡಬೇಕು.</li>
			<li>ಮಾಂಸಾಹಾರ ಧೂಮಪಾನಾದಿಗಳನ್ನಂತೂ ಮಾಡಲೇಬಾರದು.</li>
			<li>ವೀರ್ಯವು ಸ್ಖಲನವಾಗದಂತೆ ಸದಾ ಜಾಗರೂಕನಾಗಿರಬೇಕು.</li>
			<li>ರಾಜಕೀಯ ವ್ಯವಹಾರಗಳಲ್ಲಿ ಸಕ್ರಿಯನಾಗಿ ಭಾಗಿಯಾಗಬಾರದು.</li>
			<li>ಯುಕ್ತಾಹಾರವಿಹಾರನಾಗಿ ಜಿತೇಂದ್ರಿಯನಾಗಿರಬೇಕು.</li>
			<li>ಸದ್ಗುರುಸೇವೆಯನ್ನು ಮಾಡುತ್ತಾ ಸದ್ಗುರುಭಕ್ತನಾಗಿರಬೇಕು.</li>
		</ol>
		<p>ಇದರಿಂದ ಬ್ರಹ್ಮಚಾರಿಗೆ ಓಜಸ್ಸು, ತೇಜಸ್ಸು, ಬ್ರಹ್ಮವರ್ಚಸ್ಸುಗಳುಂಟಾಗುತ್ತವೆ.</p>
	</section>
	<section class="level1 numbered" epub:type="chapter" role="doc-chapter" id="id-014">
		<h1 class="level1-title" epub:type="title"><span class="num">14.</span> ಗಾಯತ್ರೀಮಂತ್ರ</h1>
		<p>ಗಾಯತ್ರೀಮಂತ್ರದ ಉಪದೇಶವೇ ಉಪನಯನವಿಧಿಯಲ್ಲಿ ಅತ್ಯಂತ ಮುಖ್ಯವಾದದ್ದು. ತಂದೆಯು ತನ್ನ ಮಗನಿಗೆ ಗೋಪ್ಯವಾಗಿ ಉಪದೇಶಿಸುವ ಮಂತ್ರವೆಂದರೆ <strong>ಗಾಯತ್ರೀಮಂತ್ರ</strong>. ಇದಕ್ಕೇ <strong>ಸಾವಿತ್ರೀಮಂತ್ರ</strong> ಎಂದೂ ಹೆಸರು. ಸವಿತೃದೇವತಾಕವಾದ ಈ ಮಂತ್ರವು ಗಾಯತ್ರೀ ಛಂದಸ್ಸಿನಲ್ಲಿರುವುದರಿಂದ ಇದಕ್ಕೇ <strong>ಗಾಯತ್ರೀಮಂತ್ರ</strong> ಎಂದೇ ಹೆಸರು. ಸವಿತೃದೇವನನ್ನು ಕುರಿತು ಉಪಾಸನೆಮಾಡಬೇಕಾದ ಮಂತ್ರವಾದ್ದರಿಂದ ಇದು <strong>ಸಾವಿತ್ರೀಮಂತ್ರವೂ</strong> ಆಗಿರು ತ್ತದೆ. ಈಗ ಈ <strong>ಗಾಯತ್ರೀಮಂತ್ರ</strong> ಅಥವಾ <strong>ಸಾವಿತ್ರೀಮಂತ್ರ</strong>ವನ್ನು ನೋಡೋಣ: ಮಂತ್ರದ ಪೂರ್ಣಸ್ವರೂಪವು ಹೀಗಿದೆ: ಜಪ ಮಾಡುವಾಗ ಹೀಗೆಯೇ ಸ್ವರಸಹಿತವಾಗಿ ಹಾಗೂ ಸ್ಫುಟವಾಗಿ ಮತ್ತು ಸ್ಪಷ್ಟವಾಗಿ ಉಚ್ಚರಿಸಬೇಕು:</p>
		<p>ಓಂ ॥ ಅಸ್ಯ ಶ್ರೀ ಗಾಯತ್ರೀಮಹಾಮಂತ್ರಸ್ಯ ವಿಶ್ವಾಮಿತ್ರ ಋಷಿಃ, ಸವಿತಾ ದೇವತಾ, ಗಾಯತ್ರೀ ಛಂದಃ, ಮಮ ಧೀಶಕ್ತಿ ಅಭಿವೃದ್ಧ್ಯರ್ಥೇ ಜಪೇ ವಿನಿಯೋಗಃ ॥ ಓಂ ಭೂರ್ಭು॑ವಃ॒ ಸುವಃ॑ । ಓಂ ತತ್ಸ॑ವಿ॒ತುರ್ವರೇ᳚ಣ್ಯ॒ಂ ಭರ್ಗೋ॑ ದೇ॒ವಸ್ಯ॑ ಧೀಮಹಿ । ಧಿಯೋ॒ ಯೋ ನಃ॑ ಪ್ರಚೋ॒ದಯಾ᳚ತ್ ॥ ಇದು ಗಾಯತ್ರೀಮಂತ್ರದ ಸ್ಪಷ್ಟವಾದ ಪೂರ್ಣಸ್ವರೂಪ.</p>
		<p>ಈ ಮಂತ್ರದಲ್ಲಿ <strong>ಓಂ</strong>ಕಾರವು ಪ್ರಣವಸ್ವರೂಪಿಯಾದ ಭಗವಂತನನ್ನು ಹೇಳುತ್ತದೆ. <strong>ಭೂಃ ಭುವಃ ಸುವಃ</strong>–ಈ ಮೂರೂ ವ್ಯಾಹೃತಿಗಳು, ಭೂರ್ಲೋಕ ಭುವರ್ಲೋಕ ಸುವರ್ಲೋಕಗಳನ್ನು ನಮಗೆ ತಿಳಿಸುತ್ತವೆ. ಇದಾದಮೇಲೆ ಪುನಃ ಓಂಕಾರವು ಪ್ರಣವಸ್ವರೂಪನಾದ ಪರಮಾತ್ಮನ ಸ್ಮರಣೆಗಾಗಿ. ಮುಂದಿನ ಭಾಗವೇ ಗಾಯತ್ರೀಮಂತ್ರ. ಈ ಮಂತ್ರದಲ್ಲಿ ಇಪ್ಪತ್ತನಾಲ್ಕು ಅಕ್ಷರಗಳಿರುತ್ತವೆ. <strong>ಗಾಯತ್ರೀ ಚತುರ್ವಿಂಶತ್ಯಕ್ಷರಾ ತ್ರಿಪದಾ ಷಟ್ಕುಕ್ಷಿಃ</strong>. ಸಾಮಾನ್ಯವಾಗಿ ಗಾಯತ್ರೀ ಛಂದಸ್ಸಿನಲ್ಲಿ ನಾಲ್ಕು ಪಾದಗಳೂ, ಇಪ್ಪತ್ತನಾಲ್ಕು ಅಕ್ಷರಗಳೂ, ಒಂದೊಂದು ಪಾದದಲ್ಲಿ ಆರು ಆರು ಅಕ್ಷರಗಳೂ ಇರುತ್ತವೆ. ಆದರೆ ಇಲ್ಲಿ ಗಾಯತ್ರೀಮಂತ್ರದಲ್ಲಿ ಮಾತ್ರ ಮೂರೇ ಪಾದಗಳು, ಒಂದೊಂದು ಪಾದದಲ್ಲಿಯೂ ಎಂಟೆಂಟು ಅಕ್ಷರಗಳಿದ್ದು, ಒಟ್ಟು ಮಂತ್ರದಲ್ಲಿ ಇಪ್ಪತ್ತನಾಲ್ಕು ಅಕ್ಷರಗಳಿರುತ್ತವೆ.<strong> ತತ್ಸವಿತುರ್ವರೇಣ್ಯಂ</strong>, <strong>ಭರ್ಗೋ ದೇವಸ್ಯ ಧೀಮಹಿ, ಧಿಯೋ ಯೋ ನಃ ಪ್ರಚೋದಯಾತ್</strong>। ಇಲ್ಲಿ ವರೇಣ್ಯಂ ಎನ್ನುವುದನ್ನು ವರೇಣೀಯಂ ಎಂದು ಮಾಡಿಕೊಂಡಾಗ ಪ್ರಥಮಪಾದದಲ್ಲಿಯೂ ಎಂಟು ಅಕ್ಷರಗಳಾಗುತ್ತವೆ.</p>
	</section>
	<section class="level1 numbered" epub:type="chapter" role="doc-chapter" id="id-015">
		<h1 class="level1-title" epub:type="title"><span class="num">15.</span> ಗಾಯತ್ರೀಮಂತ್ರದ ಅರ್ಥ</h1>
		<p>ಓಂ ಭೂರ್ಭು॑ವಃ॒ ಸುವಃ॑ । ಓಂ ತತ್ ಸ॑ವಿ॒ತುರ್ವರೇ᳚ಣ್ಯಂ॒ ಭರ್ಗೋ॑ ದೇ॒ವಸ್ಯ॑ ಧೀಮಹಿ । ಧಿಯೋ॒ ಯೋ ನಃ॑ ಪ್ರಚೋ॒ದಯಾ᳚ತ್ ॥</p>
		<p><strong>ಪದಚ್ಛೇದ</strong>: ಓಂ ಭೂಃ ಭುವಃ ಸುವಃ। ಓಂ ತತ್ ಸವಿತುಃ ವರೇಣ್ಯಂ ಭರ್ಗಃ ದೇವಸ್ಯ ಧೀಮಹಿ। ಧಿಯಃ ಯಃ ನಃ ಪ್ರಚೋದಯಾತ್ ॥</p>
		<p><strong>ಅನ್ವಯಕ್ರಮಃ</strong>: ಓಂ ಭೂಃ ಭುವಃ ಸುವಃ। ಓಂ ದೇವಸ್ಯ ಸವಿತುಃ ತತ್ ವರೇಣ್ಯಂ ಭರ್ಗಃ (ವಯಂ) ಧೀಮಹಿ। ಯಃ (ಸಃ) ನಃ ಧಿಯಃ ಪ್ರಚೋದಯಾತ್ ॥</p>
		<p><strong>ಅನ್ವಯಾರ್ಥ</strong>: ಓಂಕಾರಸ್ವರೂಪಿಯಾದ ಭಗವಂತನೇ; ಭೂರ್ಲೋಕ, ಭುವರ್ಲೋಕ, ಸುವರ್ಲೋಕಗಳನ್ನು ವ್ಯಾಪಿಸಿರುವ ಸರ್ವಾತ್ಮಕನೂ ಸರ್ವಾಂತರ್ಯಾಮಿಯೂ ಸರ್ವವ್ಯಾಪಕನೂ ಆದ ಪರಮಾತ್ಮನೇ; ಓಂಕಾರಸ್ವರೂಪನಾದ ಭಗವಂತನಾದ ನಿನಗೆ ನಮಸ್ಕಾರ!</p>
		<p>ದೇವಸ್ಯ = ಪ್ರಕಾಶಸ್ವರೂಪನೂ ಸ್ವಯಂಜ್ಯೋತಿಃಸ್ವರೂಪನೂ ಆದ, ಸವಿತುಃ = ಚರಾಚರಪ್ರಾಣಿಗಳನ್ನು ಸೃಷ್ಟಿಮಾಡುತ್ತಿರುವಂಥ ಸೂರ್ಯಭಗವಂತನ, ತತ್ = ಆ ಎಂದರೆ, ವೇದವೇದಾಂತಪ್ರತಿಪಾದ್ಯವಾದ, ವರೇಣ್ಯಂ = ವರಣೀಯಂ = ಅತ್ಯಂತ ಶ್ರೇಷ್ಠವಾದ ಮತ್ತು ಎಲ್ಲರಿಂದಲೂ ಪೂಜಿಸಲ್ಪಡುವ, ಆರಾಧಿಸಲ್ಪಡುವ, ಪ್ರಾರ್ಥಿಸಲ್ಪಡುವಂಥ, ಭರ್ಗಃ = ತೇಜಸ್ಸನ್ನು, ಆ ಪವಿತ್ರವಾದ ಬೆಳಕನ್ನು, ವಯಂ = ನಾವುಗಳು, ಧೀಮಹಿ = ಧ್ಯಾನಮಾಡುತ್ತೇವೆ, ಗೌರವಿಸುತ್ತೇವೆ, ಪೂಜಿಸುತ್ತೇವೆ, ಆರಾಧನೆಮಾಡುತ್ತೇವೆ, ಮನಸ್ಸಿನಲ್ಲಿ ಶ್ರದ್ಧಾಭಕ್ತಿಯಿಂದ ಯಾವಾಗಲೂ ಚಿಂತನಮಾಡುತ್ತೇವೆ, ಉಪಾಸನೆ ಮಾಡುತ್ತೇವೆ. ಯಃ = ಆ ಭಗವಂತನಾದ ಸೂರ್ಯದೇವನು, ನಃ = ನಮ್ಮಗಳ, ಧಿಯಃ = ಬುದ್ಧಿಗಳನ್ನು, ಅಂತಃಕರಣದ ಪ್ರತ್ಯಯಗಳನ್ನು, ಮನಸ್ಸಿನ ಚಿಂತನಲಹರಿಗಳನ್ನು, ಪ್ರಚೋದಯಾತ್ = ಸನ್ಮಾರ್ಗದಲ್ಲಿ ಹೋಗುವಂತೆ ಪ್ರಚೋದನೆ ಮಾಡಲಿ. ನಮಗೆ ಆ ಸೂರ್ಯಭಗವಂತನು ಸದ್ಬುದ್ಧಿಗಳನ್ನು ಕರುಣಿಸಲಿ. ನಮ್ಮಗಳ ಇಂದ್ರಿಯಗಳೂ ಅಂತಃಕರಣದ ಪ್ರತ್ಯಯಗಳೂ ಯಾವಾಗಲೂ ಸನ್ಮಾರ್ಗದಲ್ಲಿ ಮುಂದುವರಿಯುವಂತೆ ಸವಿತೃದೇವನು ಅನುಗ್ರಹಿಸಲಿ. ನಾವು ಲೋಕಕಲ್ಯಾಣವನ್ನೇ ಮಾಡುವಂತೆ ಅವನು ನಮ್ಮನ್ನು ಪ್ರೇರಿಸಲಿ. ಗಾಯತ್ರೀ ಮಂತ್ರದಲ್ಲಿ ನಮಗೆ ಒಳ್ಳೆಯ ಬುದ್ಧಿಯನ್ನು ಕೊಡು ಎಂದು ನಾವುಗಳು ಸೂರ್ಯಭಗವಂತನನ್ನು ಪ್ರಾರ್ಥಿಸುತ್ತಿದ್ದೇವೆಯೇ ಹೊರತು ಹಣವನ್ನು ಅಥವಾ ಅಧಿಕಾರವನ್ನು ಕೊಡು ಎಂದಲ್ಲ ಎಂಬುದು ನಮಗೆ ಗೊತ್ತಿರಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-016">
		<h1 class="level1-title" epub:type="title"><span class="num">16.</span> ಅಕ್ಷರಲಕ್ಷ ಜಪಾನುಷ್ಠಾನ</h1>
		<p>ಯಾವುದೇ ಮಂತ್ರದ ಸಿದ್ಧಿಯಾಗಬೇಕಾದರೂ ಸಾಧಕರು ಆ ಮಂತ್ರವನ್ನು ಅಕ್ಷರಲಕ್ಷಪುರಶ್ಚರಣೆಮಾಡಬೇಕು ಎಂಬುದು ಸಿದ್ಧಪುರುಷರ ಒಂದು ಸಂದೇಶ. ಉದಾಹರಣೆಗೆ: <strong>ಶ್ರೀರಾಮ ಜಯರಾಮ ಜಯಜಯ ರಾಮ</strong> ಎಂಬುದು ಶ್ರೀರಾಮತಾರಕ ತ್ರಯೋದಶಾಕ್ಷರೀ ಮಂತ್ರ. ಇದರಲ್ಲಿ ಹದಿಮೂರು ಅಕ್ಷರಗಳಿವೆ. ಈ ರಾಮಮಂತ್ರವನ್ನು ಹದಿಮೂರುಲಕ್ಷ ಪುರಶ್ಚರಣೆ ಮಾಡಿದರೆ ಆ ಮಂತ್ರವು ಅಂಥವರಿಗೆ ಸಿದ್ಧಿಸುತ್ತದೆ. ಅಂಥವರಿಗೆ ಶ್ರೀರಾಮಚಂದ್ರನ ದರ್ಶನವು ಉಂಟಾಗುತ್ತದೆ ಎಂದು ಗೋಂದಾವಳೀ ಶ್ರೀಸದ್ಗುರು ಬ್ರಹ್ಮಚೈತನ್ಯಮಹಾರಾಜರು ಭಕ್ತರಿಗೆ ಹೇಳುತ್ತಿದ್ದರಂತೆ. ಅವರಿಗೆ ಶ್ರೀರಾಮನ ದರ್ಶನವೂ ಆಗಿತ್ತಂತೆ.</p>
		<p>ಹೀಗೆಯೇ ಪ್ರಕೃತದಲ್ಲಿ ಗಾಯತ್ರೀಮಂತ್ರ: <strong>ತತ್ ಸ ವಿ ತುರ್ ವ ರೇ ಣೀ ಯಂ ಭರ್ ಗೋ ದೇ ವ ಸ್ಯ ಧೀ ಮ ಹಿ। ಧಿ ಯೋ ಯೋ ನಃ ಪ್ರ ಚೋ ದ ಯಾತ್;</strong> ಇದರಲ್ಲಿ ಇಪ್ಪತ್ತುನಾಲ್ಕು ಅಕ್ಷರಗಳಿವೆ. ಗಾಯತ್ರೀಮಂತ್ರಕ್ಕೆ ಸಾವಿತ್ರೀಮಂತ್ರ ಎಂದೂ ಹೆಸರು. ತನ್ನ ಪುತ್ರನಿಗೆ ಈ ಸಾವಿತ್ರೀಮಂತ್ರವನ್ನು ಉಪದೇಶಕೊಡುವ ತಂದೆಯು ತಾನು ಮೊದಲಿಗೆ ಈ ಮಂತ್ರ ವನ್ನು ಇಪ್ಪತ್ತುನಾಲ್ಕುಲಕ್ಷ ಪುರಶ್ಚರಣೆ ಮಾಡಿರಬೇಕು. ಆಗ ಅಂಥ ತಂದೆಗೆ ಈ ಮಂತ್ರವು ಸಿದ್ಧಿಸಿರುತ್ತದೆ. ತಾನು ಸಿದ್ಧಿ ಪಡೆದ ಮೇಲೆ ಆ ಮಂತ್ರವನ್ನು ಉಪದೇಶಿಸಿದರೆ ಅದರಿಂದ ಪುತ್ರನಿಗೂ ಸಿದ್ಧಿಯಾಗುತ್ತದೆ. ತನಗೇ ಸಿದ್ಧಿಯಾಗದ ಮಂತ್ರವನ್ನು ಮತ್ತೊಬ್ಬನಿಗೆ ಧಾರೆ ಎರೆದರೆ ಅದು ಹೆಚ್ಚು ಫಲಕಾರಿಯಾಗುವುದಿಲ್ಲ.<span class="en"> Bank</span>ನಲ್ಲಿ ಹಣ ಇದ್ದರೆತಾನೆ ಮತ್ತೊಬ್ಬರಿಗೆ<span class="en"> Cheque</span> ನ್ನು ಕೊಟ್ಟರೆ ಅದು<span class="en"> Cash </span>ಆಗುತ್ತದೆ?<span class="en"> Balance </span>ಇಲ್ಲದೇ<span class="en"> Cheque</span>ನ್ನು ಕೊಡುತ್ತಾ ಹೋದರೆ ಅದು<span class="en"> Bounce</span> ಆಗಿಬಿಡುತ್ತದೆಯಲ್ಲವೇ? ಸ್ವತಃ ಮಂತ್ರಸಿದ್ಧಿಯನ್ನು ಪಡೆಯದವನ ಮಂತ್ರೋಪದೇಶವೂ ಹೀಗೆಯೇ ನಿಷ್ಫಲವಾಗಿಬಿಡುತ್ತದೆ.</p>
		<p>ಇನ್ನು ತಂದೆಯಿಂದ ಗಾಯತ್ರೀಮಂತ್ರದ ಉಪದೇಶವನ್ನು ಪಡೆದ, ಪುತ್ರನಾದ ಬ್ರಹ್ಮಚಾರಿಯು ಶ್ರದ್ಧೆಯಿಂದ ಜಪಾನುಷ್ಠಾನವನ್ನು ಮಾಡಬೇಕು. ಪ್ರತಿದಿನವೂ ಕನಿಷ್ಠಪಕ್ಷ ಒಂದು ಸಹಸ್ರಸಂಖ್ಯೆಯಲ್ಲಿ ಗಾಯತ್ರೀಮಂತ್ರವನ್ನು ಶ್ರದ್ಧೆಯಿಂದ ಪುರಶ್ಚರಣೆಮಾಡುತ್ತಾ ಬಂದರೆ, ಸುಮಾರು ಹತ್ತು ವರ್ಷಗಳಲ್ಲಿ ಅದು ಇಪ್ಪತ್ತುನಾಲ್ಕು ಲಕ್ಷಕ್ಕೂ ಮೀರುತ್ತದೆ. ಪ್ರತಿದಿನವೂ <span class="en">1000 x 365</span> ದಿನಗಳು = <span class="en">3,65,000 x 10</span> ವರ್ಷಗಳಿಗೆ <span class="en">36,50,000,</span> ಎಂದರೆ ಮೂವತ್ತಾರು ಲಕ್ಷ ಐವತ್ತು ಸಾವಿರ ಗಾಯತ್ರೀಮಂತ್ರದ ಪುರಶ್ಚರಣೆಯಾಗುತ್ತದೆ. ಇದರಿಂದ ಸೂರ್ಯಭಗವಂತನ ಸಂಪೂರ್ಣ ಅನುಗ್ರಹವು ಬ್ರಹ್ಮಚಾರಿಗೆ ಉಂಟಾಗಿ ಇವನು <strong>ಬ್ರಹ್ಮವರ್ಚಸ್ವಿ</strong>ಯಾಗಿಬಿಡುತ್ತಾನೆ!</p>
	</section>
	<section class="level1 numbered" epub:type="chapter" role="doc-chapter" id="id-017">
		<h1 class="level1-title" epub:type="title"><span class="num">17.</span> ಬ್ರಾಹ್ಮಣರ ಮಹಾಸೌಭಾಗ್ಯ!</h1>
		<p>ಎಂಭತ್ತನಾಲ್ಕು ಲಕ್ಷ ಬಗೆಯ ಜೀವರಾಶಿಗಳ ಪೈಕಿ ಮಾನವರಾಗಿ ಹುಟ್ಟುವುದೇ ಭಾಗ್ಯ! ಮಾನವರಲ್ಲಿ ಹಿಂದೂಗಳಾಗಿ ಹುಟ್ಟುವುದಂತೂ ಸೌಭಾಗ್ಯ! ಇನ್ನು ಹಿಂದೂಗಳಲ್ಲಿಯೂ ತ್ರೈವರ್ಣಿಕರಾಗಿ ಹುಟ್ಟುವುದೆಂಬುದಂತೂ ಮಹಾಭಾಗ್ಯವೇ ಸರಿ! ಇನ್ನು, ಅದರಲ್ಲೂ ಬ್ರಾಹ್ಮಣಜಾತಿಯಲ್ಲಿ ಹುಟ್ಟುವುದಂತೂ ಮಹಾಸೌಭಾಗ್ಯವಲ್ಲವೇ? ಇಂಥಾ ಮಹಾಸೌಭಾಗ್ಯವಂತರಾದ ಬ್ರಾಹ್ಮಣರಾದ ನಮಗೆ ಉಪನಯನವು ಮತ್ತು ತನ್ಮೂಲಕ ವೇದಾಧ್ಯಯನ ಭಾಗ್ಯ ಮತ್ತು ಅದರ ಮೂಲಕ ಬ್ರಹ್ಮತೇಜಸ್ವಿಗಳಾಗುವ ಅಪೂರ್ವವಾದ ಅಧಿಕಾರವು ಸಹಜವಾಗಿರುತ್ತದೆ. ಇದು ನಿಜಕ್ಕೂ ಬ್ರಾಹ್ಮಣರ ಮಹಾಸೌಭಾಗ್ಯವಲ್ಲದೇ ಮತ್ತೇನು? ಬ್ರಾಹ್ಮಣರೆಂದರೆ ಬ್ರಹ್ಮತೇಜೋಬಲಸಂಪನ್ನರಲ್ಲವೇ?</p>
		<p>ಕೌಶಿಕನೆಂಬ ಒಬ್ಬ ಕ್ಷತ್ರಿಯರಾಜನು ಒಬ್ಬ ಬ್ರಾಹ್ಮಣನಿಂದ ಸೋತುಹೋದಾಗ ಅಚ್ಚರಿಯಿಂದ ಹಾಗೂ ಖೇದದಿಂದ ಹೀಗೆ ಹೇಳಿರುತ್ತಾನಲ್ಲವೇ?</p>
		<p class="verse">ಧಿಗ್ ಬಲಂ ಕ್ಷತ್ರಿಯಬಲಂ ಬ್ರಹ್ಮತೇಜೋಬಲಂ ಬಲಮ್।<br/>ಏಕೇನ ಬ್ರಹ್ಮದಂಡೇನ ಸರ್ವಾಸ್ತ್ರಾಣಿ ಹತಾನಿ ಮೇ ॥</p>
		<p class="myquote"><em>ಕ್ಷತ್ರಿಯಬಲಕ್ಕೆ ಧಿಕ್ಕಾರ! ಬ್ರಹ್ಮತೇಜಸ್ಸಿನ ಬಲವೇ ನಿಜವಾದ ಬಲ. ಏಕೆಂದರೆ ಒಬ್ಬ ಬ್ರಾಹ್ಮಣನ ಬ್ರಹ್ಮದಂಡದಿಂದ ನನ್ನ ಕ್ಷಾತ್ರಬಲಗಳೆಲ್ಲವೂ ಕ್ಷೀಣವಾದವು!</em></p>
		<p>ಬ್ರಾಹ್ಮಣರ ಬ್ರಹ್ಮತೇಜೋಬಲದ ಮುಂದೆ ಕ್ಷತ್ರಿಯರ ಬಲವೆಲ್ಲವೂ ಎಂದರೆ ಸರ್ಕಾರದ ಅಧಿಕಾರದ ಬಲವೆಲ್ಲವೂ ದುರ್ಬಲವೇ. ಅಬ್ಬಾ , ಬ್ರಾಹ್ಮಣ್ಯದ ಬಲ, ಬ್ರಹ್ಮತೇಜಸ್ಸಿನ ಬಲವೆಂಬುದು ಎಂಥಾ ಪ್ರಭಾವಶಾಲಿ!</p>
		<p>ಹೀಗೆ ಹೇಳಿದವನು ಕ್ಷತ್ರಿಯರಾಜನಾದ ವಿಶ್ವರಥ ಅಥವಾ ಕೌಶಿಕರಾಜ. ಬ್ರಾಹ್ಮಣ್ಯದ ಪ್ರಭಾವವನ್ನು ಕಂಡು, ಏನಾದರೂ ಮಾಡಿ ತಾನೂ ಬ್ರಾಹ್ಮಣನಾಗಬೇಕೆಂದು ಸಂಕಲ್ಪಮಾಡಿ, ಸಹಸ್ರಾರು ವರ್ಷಗಳ ಕಾಲ ಘೋರ ತಪಸ್ಸನ್ನಾಚರಿಸಿ ಅನಂತರ ಕಷ್ಟಪಟ್ಟು ಬ್ರಾಹ್ಮಣ್ಯವನ್ನು ಸಂಪಾದಿಸಿಕೊಂಡು ಇವನು ಧೀರನಾದನು! ಆದರೆ ಅಂಥ ಬ್ರಾಹ್ಮಣ್ಯ ನಮಗೆ ಜನ್ಮದಿಂದಲೇ ಸಹಜವಾಗಿ ಸಿಕ್ಕಿಬಿಟ್ಟಿದೆಯಲ್ಲಾ! ಬ್ರಾಹ್ಮಣ್ಯಪ್ರಾಪ್ತಿಗಾಗಿ ನಾವೀಗ ಏನನ್ನೂ ಮಾಡಬೇಕಾಗಿಲ್ಲ. ನಮಗೆ ದೈವಾನುಗ್ರಹದಿಂದ ಆ ಶ್ರೇಷ್ಠವಾದ ಬ್ರಾಹ್ಮಣ್ಯವು ದೊರಕಿದೆ! ನಮಗೆ ಸಲೀಸಾಗಿ ಬ್ರಹ್ಮತೇಜಸ್ಸೂ ವೇದಾಧ್ಯಯನವೂ ಅದ್ಭುತಶಕ್ತಿಯೂ ಇದ್ದೇಬಿಟ್ಟಿದೆ! ಅಬ್ಬಾ! ಇದಲ್ಲವೇ, ಬ್ರಾಹ್ಮಣರ ಮಹಾಸೌಭಾಗ್ಯ! ಆದರೆ ಈ ಸೌಭಾಗ್ಯದ ಬೆಲೆಯನ್ನೂ ಮಹತ್ತ್ವವನ್ನೂ ಹಾಗೂ ಪ್ರಯೋಜನವನ್ನೂ ನಾವು ಅರಿತಾಗಲೇ ಅದು ನಮ್ಮ ಪಾಲಿಗೆ ಅನ್ವರ್ಥವಾದ ಮಹಾಸೌಭಾಗ್ಯವಾಗುತ್ತದೆ.</p>
	</section>
	<section class="level1 numbered" epub:type="chapter" role="doc-chapter" id="id-018">
		<h1 class="level1-title" epub:type="title"><span class="num">18.</span> ವಿಪ್ರವೃಕ್ಷ</h1>
		<p>ವೇದಾಧ್ಯಯನದಿಂದಲೇ <strong>ವಿಪ್ರ</strong>ನಾಗುತ್ತಾನಲ್ಲವೇ? ಈ ವಿಪ್ರನನ್ನು ನಮ್ಮ ಪ್ರಾಚೀನಮಹರ್ಷಿಗಳು <strong>ವೃಕ್ಷ</strong>ಕ್ಕೆ ಹೋಲಿಸಿರುತ್ತಾರೆ. ಹಾಗೆ ಹೇಳುವ ಈ ಕೆಳಗಿನ ಶ್ಲೋಕವನ್ನು ನೋಡೋಣ:</p>
		<p class="verse"> ವಿಪ್ರೋ ವೃಕ್ಷೋ ಮೂಲಮಸ್ತ್ಯಸ್ಯ ಸಂಧ್ಯಾ<br/> ವೇದಾಃ ಶಾಖಾಃ ಧರ್ಮಶಾಸ್ತ್ರಾಣಿ ಪತ್ರಮ್।<br/> ತಸ್ಮಾನ್ಮೂಲಂ ಯತ್ನತೋ ರಕ್ಷಣೀಯಂ<br/> ಛಿನ್ನೇ ಮೂಲೇ ನೈವ ಶಾಖಾ ನ ಪತ್ರಮ್ ॥</p>
		<p class="myquote"><em>ವಿಪ್ರನೆಂಬ ವೃಕ್ಷಕ್ಕೆ ಸಂಧ್ಯಾನುಷ್ಠಾನವೇ ಬೇರು. ವಿಪ್ರವೃಕ್ಷಕ್ಕೆ ವೇದಗಳೇ ಕೊಂಬೆಗಳು, ಧರ್ಮಶಾಸ್ತ್ರಗಳೇ ಎಲೆಗಳು. ಆದ್ದರಿಂದ ಮೂಲವನ್ನು ಎಂದರೆ ಬೇರನ್ನು, ಎಂದರೆ ಸಂಧ್ಯಾವಂದನಾನುಷ್ಠಾನವನ್ನು ಚೆನ್ನಾಗಿ ರಕ್ಷಿಸಬೇಕು. ಬೇರೇ ನಾಶವಾಗಿಬಿಟ್ಟರೆ ಆಮೇಲೆ ಕೊಂಬೆಗಳೂ ಇಲ್ಲ , ಎಲೆಗಳೂ ಇಲ್ಲ.</em></p>
		<p>ಎಷ್ಟು ಸುಂದರವಾದ ಶ್ಲೋಕವಿದು! ಎಂಥಾ ಸೊಗಸಾದ ಕಲ್ಪನೆಯಿದು! ಸಂಧ್ಯಾನುಷ್ಠಾನದಿಂದಲೇ ವಿಪ್ರನೆಂಬ ವೃಕ್ಷವು ಸಮೃದ್ಧವಾಗಿ ಬೆಳೆದಿರುತ್ತದೆ. ಮರಕ್ಕೆ ಬೇರೇ ಬಂಡವಾಳ. ಬೇರಿಗೆ ಚೆನ್ನಾಗಿ ನೀರು ಗೊಬ್ಬರಗಳನ್ನು ಹಾಕುತ್ತಾ ಇದ್ದರೆ ಅಂಥ ವೃಕ್ಷವು ದಪ್ಪನಾಗಿ, ಗಟ್ಟಿಯಾಗಿ, ಉದ್ದಕ್ಕೆ, ಅಗಲವಾಗಿ, ಹುಲುಸಾಗಿ ಚೆನ್ನಾಗಿ ಬೆಳೆದು; ಅದರಲ್ಲಿ ಕೊಂಬೆಗಳು, ರೆಂಬೆಗಳು, ಎಲೆಗಳು, ಹೂಗಳು, ಹೀಚು, ಕಾಯಿ, ಹಣ್ಣುಗಳು ಸಮೃದ್ಧವಾಗಿ ಬೆಳೆಯುತ್ತವೆಯಲ್ಲವೇ? ಆದರೆ ಬೇರೇ ಒಣಗಿಬಿಟ್ಟರೆ ಇನ್ನು ಮರವೆಲ್ಲಿ? ಕೊಂಬೆಗಳೆಲ್ಲಿ? ಎಲೆಗಳೆಲ್ಲಿ? ಹಣ್ಣು ಹಂಪಲುಗಳೆಲ್ಲಿ? ಏನೂ ಇಲ್ಲ. ಅಂತೂ ಮರಕ್ಕೆ ಬೇರೇ ಮೂಲ.</p>
		<p>ಹೀಗೆಯೇ ವಿಪ್ರನು ಚೆನ್ನಾಗಿ ಬೆಳೆದು, ತಾನು ಸುಸಂಸ್ಕೃತನಾಗಿ ಪರಿಶುದ್ಧನಾದ, ಸತ್ಪ್ರಜೆಯಾಗಿ ಬಾಳಿ, ಆದರ್ಶಮಾನವನಾಗಿ ಸಮಾಜದಲ್ಲಿ ಸುಖ ಶಾಂತಿ ಸಮಾಧಾನಗಳನ್ನು ಉಂಟುಮಾಡಬೇಕಾದರೆ ಅವನಿಗೆ ಮೂಲ ಬಂಡವಾಳವೆಂದರೆ ಸಂಧ್ಯಾನುಷ್ಠಾನ. ಸಂಧ್ಯಾನುಷ್ಠಾನವನ್ನು ಮಾಡದೇ ಹೋದರೆ ಅವನು ವಿಪ್ರನೇ ಅಲ್ಲ ; ಅವನು ಶೂದ್ರಸಮಾನನೇ ಆಗಿಬಿಡುತ್ತಾನೆ. ಆದ್ದರಿಂದ ವಿಪ್ರನಾದವನು ಪ್ರತಿದಿನವೂ ಸಂಧ್ಯಾನುಷ್ಠಾನವನ್ನು ಮಾಡಲೇಬೇಕು. ಇದಕ್ಕಾಗಿಯೇ ಇವನಿಗೆ ಉಪನಯನ ಸಂಸ್ಕಾರವು ಎಂದು ತಿಳಿಯಬೇಕು. ಪ್ರತಿಯೊಬ್ಬ ವಿಪ್ರನೂ ಪ್ರತಿದಿನವೂ ಸಂಧ್ಯಾನುಷ್ಠಾನವನ್ನು ಮಾಡುತ್ತಾ ಬಂದರೆ ಅದರಿಂದ ಬ್ರಾಹ್ಮಣ್ಯವು ಬೆಳೆದು, ಅದರಿಂದ ಧರ್ಮಾಭಿವೃದ್ಧಿಯಾಗಿ, ಜಗತ್ತಿನಲ್ಲಿ ಶಾಂತಿ, ಸಂತೋಷ, ಆನಂದಗಳು ಹೆಚ್ಚಾಗುವುದರಲ್ಲಿ ಸಂಶಯವಿಲ್ಲ.</p>
	</section>
	<section class="level1 numbered" epub:type="chapter" role="doc-chapter" id="id-019">
		<h1 class="level1-title" epub:type="title"><span class="num">19.</span> “ಶರ್ಮಾ” ಎಂದರೇನು?</h1>
		<p>ತಮ್ಮ ಗೋತ್ರಪ್ರವರಗಳನ್ನು ಹೇಳಿಕೊಂಡು ಬ್ರಹ್ಮಚಾರಿಗಳು ಗುರುಹಿರಿಯರಿಗೆ ನಮಸ್ಕಾರವನ್ನು ಮಾಡುತ್ತಾರಲ್ಲವೇ? ಕೊನೆಯಲ್ಲಿ <strong>ಕೃಷ್ಣಶರ್ಮಾ ಅಹಂ ಭೋ ಅಭಿವಾದಯೇ</strong>; ರಾಮಶರ್ಮಾ, ನರಸಿಂಹಶರ್ಮಾ, ಸುಬ್ರಹ್ಮಣ್ಯಶರ್ಮಾ—ಎಂದೆಲ್ಲಾ ಹೇಳುತ್ತಾ ನಮಸ್ಕಾರವನ್ನು ಮಾಡುವ ಸಂಪ್ರದಾಯವು ನಮ್ಮಲ್ಲಿರುತ್ತದೆ. <strong>ಶರ್ಮ</strong> ಎಂದರೆ ಸುಖ, ಆನಂದ, ಸಂತೋಷ, ನೆಮ್ಮದಿ, ತೃಪ್ತಿ, ಹರ್ಷ, ಪ್ರೀತಿ ಎಂದರ್ಥ.</p>
		<p class="verse">ಮುತ್ ಪ್ರೀತಿಃ ಪ್ರಮದೋ ಹರ್ಷಪ್ರಮೋದಾಮೋದಸಂಮದಾಃ।<br/>ಸ್ಯಾದಾನಂದಥುರಾನಂದಃ ಶರ್ಮಶಾತಸುಖಾನಿ ಚ ॥</p>
		<p>ಎಂದು ಅಮರಕೋಶದಲ್ಲಿ ಹೇಳಿರುತ್ತದೆ.</p>
		<p>ಬ್ರಾಹ್ಮಣನಿಗೆ ಹೆಸರು <strong>ಶರ್ಮಾಂತಃ</strong> ಎಂದು. ಶರ್ಮಾ ಎಂಬ ಪದವನ್ನು ಕೊನೆಯಲ್ಲಿ ಉಳ್ಳವನೇ ಬ್ರಾಹ್ಮಣನು. <strong>ಶರ್ಮಾಂತ </strong>ಶಬ್ದದ ಸ್ವಾರಸ್ಯವನ್ನು ಈ ಕೆಳಗಿನ ಶ್ಲೋಕದಲ್ಲಿ ಹಿರಿಯರು ಹೀಗೆ ತಿಳಿಸಿರುತ್ತಾರೆ:</p>
		<p class="verse">ತಪಸಾ ಬ್ರಹ್ಮಚರ್ಯೇಣ ಹೋಮೇನ ಚ ಶಮೇನ ಚ।<br/>ಜಗತಾಂ ಶರ್ಮದಾನೇನ ಶರ್ಮಾಂತೋ ಬ್ರಾಹ್ಮಣಃ ಸ್ಮೃತಃ ॥</p>
		<p class="myquote">ಬ್ರಾಹ್ಮಣನು ತನ್ನ ತಪಸ್ಸಿನಿಂದಲೂ ಬ್ರಹ್ಮಚರ್ಯದಿಂದಲೂ ಹೋಮಹವನಾದಿಗಳಿಂದಲೂ ಮತ್ತು ಶಮದಿಂದಲೂ ಜಗತ್ತಿಗೆ ಸುಖವನ್ನೂ ಶಾಂತಿಯನ್ನೂ ಉಂಟುಮಾಡುವುದರಿಂದ, ಇವನು <strong>ಶರ್ಮಾ </strong>ಎಂದು ಕರೆಯಲ್ಪಡುತ್ತಾನೆ.</p>
		<p><strong>ತಪಸ್ಸೆಂದರೆ</strong>: ಸತ್ಯ, ಧರ್ಮ, ಅಹಿಂಸೆ, ಪ್ರೀತಿ, ಶಮದಮಾದಿಗಳು; <strong>ಬ್ರಹ್ಮಚರ್ಯ</strong>ವೆಂದರೆ: ವೇದಾಧ್ಯಯನ, ಜಪತಪಾದ್ಯನುಷ್ಠಾನಗಳು; ಇನ್ನು ಅಗ್ನಿಹೋತ್ರಾದಿಗಳು, ಹೋಮ ಹವನಾದಿಗಳು, ಅಧ್ಯಯನ ಅಧ್ಯಾಪನಾದಿಗಳು— ಇವುಗಳನ್ನು ಅನುಷ್ಠಾನಮಾಡುತ್ತಾ ಬ್ರಾಹ್ಮಣನಾದವನು ಜಗತ್ತಿಗೆ ಅಂದರೆ ಸಮಾಜಕ್ಕೆ ಯಾವಾಗಲೂ <strong>ಶರ್ಮ</strong>ದಾನವನ್ನು ಮಾಡುತ್ತಾ ಇರುತ್ತಾನೆ. <strong>ಶರ್ಮ</strong>ವನ್ನು ಎಂದರೆ ಸಂತೋಷವನ್ನು, <strong>ದಾನೇನ</strong> ಎಂದರೆ ಕೊಡುವುದರಿಂದ ಬ್ರಾಹ್ಮಣನು <strong>ಶರ್ಮಾಂತ</strong>ನಾಗಿರುತ್ತಾನೆ; ಶರ್ಮಾ ಎಂದು ಕರೆಯಲ್ಪಡುತ್ತಾನೆ.</p>
		<p>ಬ್ರಾಹ್ಮಣನೆಂದರೇ ಶಾಂತಮೂರ್ತಿ, ತ್ಯಾಗಮೂರ್ತಿ, ಆನಂದಮೂರ್ತಿ ಎಂದರ್ಥ. ತಾನೂ ಆನಂದವಾಗಿದ್ದು ಇತರರಿಗೂ ಆನಂದವನ್ನು ಉಂಟುಮಾಡುವ ಮಹಾತ್ಮನೇ ಬ್ರಾಹ್ಮಣ. ಉಪನಯನಸಂಸ್ಕಾರವಾದ ಮೇಲೆ ಅವನಿಗೆ ಬ್ರಾಹ್ಮಣ್ಯವೂ ಸಹಜವಾಗಿಯೇ ಉಂಟಾಗುತ್ತದೆಯಲ್ಲವೇ?</p>
	</section>
	<section class="level1 numbered" epub:type="chapter" role="doc-chapter" id="id-020">
		<h1 class="level1-title" epub:type="title"><span class="num">20.</span> ಸಂಧ್ಯಾದೇವ್ಯಷ್ಟಕಂ</h1>
		<p class="verse">ಪ್ರಣಮ್ಯ ಭಾಸ್ಕರಂ ದೇವಂ ಸಂಧ್ಯೋಪಾಸ್ಯಂ ಪ್ರಕಾಶಕಮ್।<br/>ವರೇಣ್ಯಂ ಸರ್ವಲೋಕಾನಾಂ ಸರ್ವಪಾಪನಿವಾರಕಮ್ ॥</p>
		<p class="verse"><strong>ಸಂಧ್ಯಾದೇವ್ಯಷ್ಟಕಂ</strong> ಸ್ತೋತ್ರಂ ವಿದ್ಯಾಬುದ್ಧಿಪ್ರದಾಯಕಮ್।<br/>ಸೂರ್ಯಾನುಗ್ರಹಸಿದ್ಧ್ಯರ್ಥಂ ಪಠೇತ್ ನಿಶ್ಚಲಮಾನಸಃ ॥</p>
		<p class="verse">ಸರ್ವದೇವಾತ್ಮಿಕಾಂ ದೇವೀಂ ಸರ್ವಶಕ್ತಿಸ್ವರೂಪಿಣೀಮ್।<br/>ಯಂತ್ರಮಂತ್ರಾತ್ಮಿಕಾಂ ಶಕ್ತಿಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೧ ॥</p>
		<p class="verse">ನಿತ್ಯಶುದ್ಧಾಂ ನಿತ್ಯಬುದ್ಧಾಂ ನಿತ್ಯಮುಕ್ತಾಂ ನಿರಂಜನಾಮ್।<br/>ನಿತ್ಯಾನಂದಪ್ರದಾಂ ನಿತ್ಯಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೨ ॥</p>
		<p class="verse">ಗಾಯತ್ರೀಮಂತ್ರಸಂಪನ್ನಾಂ ಸಾವಿತ್ರೀಮಂತ್ರಪೋಷಿತಾಮ್।<br/>ಭುಕ್ತಿಮುಕ್ತಿಪ್ರದಾಂ ಶುದ್ಧಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೩ ॥</p>
		<p class="verse">ಬುದ್ಧಿಪ್ರದಾಂ ಮಹಾಪ್ರಾಜ್ಞಾಂ ಚಿತ್ತಶುದ್ಧಿಕರೀಂ ಶುಭಾಮ್।<br/>ಸರ್ವಲೋಕೈಕಸಂವಂದ್ಯಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೪ ॥</p>
		<p class="verse">ಗಾಯತ್ರೀರೂಪಿಣೀಂ ಶಾಂತಾಂ ಸಾವಿತ್ರೀರೂಪಿಣೀಂ ತಥಾ।<br/>ಸರಸ್ವತೀಸ್ವರೂಪಾಂ ತಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೫ ॥</p>
		<p class="verse">ವಿಪ್ರಪೂಜ್ಯಾಂ ಲೋಕಪೂಜ್ಯಾಂ ಮುನಿಋಷ್ಯಾದಿವಂದಿತಾಮ್।<br/>ಸೂರ್ಯಾನುಗ್ರಹಸಂಪೂರ್ಣಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೬ ॥</p>
		<p class="verse">ಮೇಧಾಪ್ರಜ್ಞಾಪ್ರದಾಂ ಕಾಂತಾಂ ಬ್ರಹ್ಮವಿದ್ಯಾಪ್ರದಾಯಿನೀಮ್।<br/>ಚಿತ್ತಶುದ್ಧಿಂ ಪ್ರಕುರ್ವಾಣಾಂ <strong>ಸಂಧ್ಯಾದೇವೀ</strong>ಮುಪಾಸ್ಮಹೇ ॥೭ ॥</p>
		<p class="verse">ಬ್ರಾಹ್ಮಣ್ಯದಾಯಿನೀಂ ಬ್ರಾಹ್ಮೀಂ ಬ್ರಹ್ಮತೇಜೋವಿಧಾಯಿನೀಮ್।<br/>ಲೋಕಕಲ್ಯಾಣಹೇತುಂ <strong>ಶ್ರೀಸಂಧ್ಯಾದೇವೀ</strong>ಮುಪಾಸ್ಮಹೇ ॥೮ ॥</p>
		<p class="verse"><strong>ಸಂಧ್ಯಾದೇವ್ಯಷ್ಟಕಂ</strong> ಸ್ತೋತ್ರಂ ಸರ್ವಸಂಪತ್ಕರಂ ಶುಭಮ್<span class="en">e<br/></span>ವಿಪ್ರಾಣಾಂ ಶಾಂತಿದಂ ಶ್ರೇಷ್ಠಂ ಸರ್ವೇಷಾಂ ಸುಖದಾಯಕಮ್ ॥</p>
		<p class="verse">ಯಃ ಪಠೇತ್ ಸತತಂ ಭಕ್ತ್ಯಾ ಪ್ರಾತಃ ಸಾಯಂ ತಥೈವ ಚ।<br/>ವಿದ್ಯಾಂ ಬುದ್ಧಿಂ ತಥಾ ಶಾಂತಿಂ ಲಭತೇ ಸರ್ವಸಂಪದಃ ॥</p>
		<p class="text-center"> ॥ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-021">
		<h1 class="level1-title" epub:type="title"><span class="num">21.</span> ರಾಜರ್ಷಿಯು ಬ್ರಹ್ಮರ್ಷಿಯಾದ!</h1>
		<p>ಗಾಯತ್ರೀಮಂತ್ರದ ದ್ರಷ್ಟೃ, ವಿಶ್ವಾಮಿತ್ರ ಋಷಿ. ಮಹಾತಪಸ್ವಿಯಾದ ವಿಶ್ವಾಮಿತ್ರಮಹರ್ಷಿಯ ಅನುಗ್ರಹದಿಂದಲೇ ನಮಗೀಗ ಗಾಯತ್ರೀಮಂತ್ರವು ಪ್ರಾಪ್ತವಾಗಿರುತ್ತದೆ. ಒಬ್ಬ ಕ್ಷತ್ರಿಯ ರಾಜರ್ಷಿಯಾಗಿದ್ದವನು ಅದ್ಭುತವಾದ ತಪಸ್ಸಿನಿಂದ ಬ್ರಹ್ಮರ್ಷಿಯಾಗಿ, ಅವನೇ ವಿಶ್ವಾಮಿತ್ರಮಹರ್ಷಿಯಾಗಿ ಗಾಯತ್ರೀಮಂತ್ರವನ್ನು ಕಂಡುಕೊಂಡು ಅದನ್ನು ಜಗತ್ತಿಗೆ ಕೊಟ್ಟಿದ್ದಾನೆ. ರಾಜರ್ಷಿಯು ಹೇಗೆ ಬ್ರಹ್ಮರ್ಷಿಯಾದ? ಎಂಬುದನ್ನು ಸಂಕ್ಷೇಪವಾಗಿ ನೋಡೋಣ:</p>
		<p>ವಿಶ್ವರಥನೆಂಬ ಒಬ್ಬ ಕ್ಷತ್ರಿಯರಾಜ. ಇವನು ಬ್ರಹ್ಮರ್ಷಿಗಳಾದ ವಸಿಷ್ಠರ ಆಶ್ರಮಕ್ಕೆ ಪರಿವಾರಸಮೇತನಾಗಿ ಒಮ್ಮೆ ಬಂದನು. ವಸಿಷ್ಠರ ಆಜ್ಞೆಯಂತೆ ರಾಜನು ಆಶ್ರಮದ ಆತಿಥ್ಯವನ್ನು ಸ್ವೀಕರಿಸಿದನು. ಅದು ಅದ್ಭುತವಾದ ಹಾಗೂ ಆನಂದದ ಆತಿಥ್ಯವಾಗಿತ್ತು. ಕಾಮಧೇನುವಿನ ಸಂತತಿಯಾದ <strong>ಶಬಲಾ</strong>ಧೇನುವಿನ ಪ್ರಭಾವದಿಂದಲೇ ವಸಿಷ್ಠರಿಗೆ ಇಂಥ ಆತಿಥ್ಯವನ್ನು ಮಾಡುವ ಸಾಮರ್ಥ್ಯವು ಬಂದಿದೆ ಎಂದು ವಿಶ್ವರಥನಿಗೆ ತಿಳಿಯಿತು. ಕೂಡಲೇ ಆ <strong>ಶಬಲೆ</strong>ಯನ್ನು ತನ್ನದನ್ನಾಗಿ ಮಾಡಿಕೊಳ್ಳಲು ರಾಜನು ವಸಿಷ್ಠರೊಂದಿಗೆ ಯುದ್ಧವನ್ನು ಮಾಡಿ ಪೂರಾ ಸೋತುಹೋದನು. ಕೌಶಿಕರಾಜನಿಗೆ ಆಶ್ಚರ್ಯವೂ ದುಃಖವೂ ಉಂಟಾಯಿತು.</p>
		<p class="verse">ಧಿಗ್ ಬಲಂ ಕ್ಷತ್ರಿಯಬಲಂ ಬ್ರಹ್ಮತೇಜೋಬಲಂ ಬಲಮ್।<br/>ಏಕೇನ ಬ್ರಹ್ಮದಂಡೇನ ಸರ್ವಾಸ್ತ್ರಾಣಿ ಹತಾನಿ ಮೇ ॥</p>
		<p>ಎಂದು ಹೇಳಿ ಬ್ರಾಹ್ಮಣ್ಯದ ಸಂಪಾದನೆಗಾಗಿ ರಾಜರ್ಷಿ (ಕೌಶಿಕನು) ವಿಶ್ವರಥನು ಘೋರ ತಪಸ್ಸಿಗಾಗಿ ಅರಣ್ಯಕ್ಕೆ ಹೋದನು. ಅಲ್ಲಿ ಒದಗಿಬಂದ ಎಲ್ಲಾ ಅಡ್ಡಿಗಳನ್ನೂ ದಾಟಿಕೊಂಡು ಆ ರಾಜನು ತನ್ನ ತಪಸ್ಸನ್ನು ಮುಂದುವರಿಸಿದನು.</p>
		<p>ಇವನ ತಪಸ್ಸಿಗೆ ಮೆಚ್ಚಿದ ದೇವೇಂದ್ರನೇ ಪ್ರತ್ಯಕ್ಷನಾಗಿ ಬಂದು ನೀನು ಬ್ರಹ್ಮರ್ಷಿಯಾಗಿದ್ದೀಯೆ ಎಂದು ಹೇಳಿದರೂ ವಿಶ್ವರಥನು ಅವನ ಮಾತಿಗೆ ಬೆಲೆಯನ್ನು ಕೊಡಲಿಲ್ಲ. ನಾನು ಬ್ರಹ್ಮರ್ಷಿಯಾಗಿರುವುದು ದಿಟವಾಗಿದ್ದಲ್ಲಿ , ವಸಿಷ್ಠರೇ ಬಂದು ನನಗೆ ಹಾಗೆ ಹೇಳಲಿ, ಆಗ ಮಾತ್ರವೇ ನಾನು ಒಪ್ಪಿಕೊಂಡು ನನ್ನ ತಪಸ್ಸನ್ನು ನಿಲ್ಲಿಸಿಬಿಡುತ್ತೇನೆ—ಎಂದು ಆ ರಾಜನು ಇಂದ್ರನಿಗೆ ಹೇಳಿದನು. ಅದರಂತೆ ಆಗ ಬ್ರಹ್ಮರ್ಷಿಗಳಾದ ವಸಿಷ್ಠರೇ ವಿಶ್ವರಥನ ಬಳಿಗೆ ಬಂದು <strong>ಬ್ರಹ್ಮರ್ಷಿಸ್ತ್ವಂ ನ ಸಂದೇಹಃ ಸರ್ವಂ ಸಂಪದ್ಯತೇ ತವ</strong>; ‘ನೀನು ಈಗ ಬ್ರಹ್ಮರ್ಷಿಯಾಗಿದ್ದೀಯೆ’ ಎಂದು ಹೇಳಿದರು. ಅನಂತರ ವಿಶ್ವರಥನು ವಿಶ್ವಾಮಿತ್ರ ಮಹರ್ಷಿಯಾಗಿ ಲೋಕಕ್ಕೆ ಮಿತ್ರನಾಗಿಬಿಟ್ಟನು. ಇಂಥ ರಾಜರ್ಷಿ, ಮಹರ್ಷಿ, ಬ್ರಹ್ಮರ್ಷಿಯಾದ ವಿಶ್ವಾಮಿತ್ರನು ಕಂಡುಕೊಂಡ ಮಂತ್ರವೇ ಗಾಯತ್ರೀಮಂತ್ರ. ಆದ್ದರಿಂದಲೇ ನಾವು ಇಂದಿಗೂ <strong>ವಿಶ್ವಾಮಿತ್ರ ಋಷಿಃ</strong> ಎಂದು ಹೇಳುತ್ತೇವೆ.</p>
	</section>
	<section class="level1 numbered" epub:type="chapter" role="doc-chapter" id="id-022">
		<h1 class="level1-title" epub:type="title"><span class="num">22.</span> ಯಜ್ಞೋಪವೀತದ ರಹಸ್ಯ</h1>
		<p> ಉಪನೀತನಾದ ವಟುವಿಗೆ <strong>ಬ್ರಹ್ಮಚಾರಿ</strong> ಎಂದು ಹೆಸರು. ಇವನಿಗೆ ತಂದೆಯು ಯಜ್ಞೋಪವೀತವನ್ನು ಧರಿಸುವಂತೆ ಹೇಳುತ್ತಾನೆ. ಅದರಂತೆ ಆ ವಟುವು</p>
		<p class="verse">ಯಜ್ಞೋಪವೀತಂ ಪರಮಂ ಪವಿತ್ರಂ ಪ್ರಜಾಪತೇರ್ಯತ್ ಸಹಜಂ ಪುರಸ್ತಾತ್।<br/>ಆಯುಷ್ಯಮಗ್ರ್ಯಂ ಪ್ರತಿಮುಂಚ ಶುಭ್ರಂಯಜ್ಞೋಪವೀತಂಬಲಮಸ್ತು ತೇಜಃ ॥</p>
		<p>ಎಂಬ ಮಂತ್ರವನ್ನು ಹೇಳುತ್ತಾ ಆ ವಟುವು <strong>ಯಜ್ಞೋಪವೀತ</strong>ವನ್ನು ಧರಿಸುತ್ತಾನೆ.</p>
		<p>ಇದಕ್ಕೆ ಕನ್ನಡದಲ್ಲಿ <strong>ಜನಿವಾರ</strong> ಎಂದು ಹೆಸರು. ಈ ಯಜ್ಞೋಪವೀತವನ್ನು ಈ ಬ್ರಹ್ಮಚಾರಿಯು ಯಾವಾಗಲೂ ಧರಿಸಿಕೊಂಡೇ ಇರಬೇಕು. ಇದನ್ನು ತನ್ನ ದೇಹದಿಂದ ಹೊರತುಪಡಿಸಿ, ಬೇರ್ಪಡಿಸಿ ಎಂದೆಂದಿಗೂ ಬಿಸಾಕಬಾರದು. ಏಕೆಂದರೆ ಈ ಯಜ್ಞೋಪವೀತವು ಬ್ರಹ್ಮಚಾರಿಗೆ ರಕ್ಷಾಕವಚವೂ ಪವಿತ್ರವೂ ಆಗಿ ಇವನಿಗೆ ಯಾವಾಗಲೂ ಅನೇಕ ರಹಸ್ಯಗಳನ್ನು ನೆನಪುಮಾಡಿಕೊಡುತ್ತಾ ಇರುತ್ತದೆ. ಯಜ್ಞೋಪವೀತದ ಮಹತ್ತ್ವವನ್ನು ನಾವೀಗ ನೋಡೋಣ:</p>
		<p>ಯಜ್ಞೋಪವೀತದಲ್ಲಿ ಒಟ್ಟು ಇಪ್ಪತ್ತೇಳು ಎಳೆಗಳಿರುತ್ತವೆ. ಇಪ್ಪತ್ತೇಳರಲ್ಲಿ ಒಂಭತ್ತು ಎಳೆಗಳಂತೆ ಮೂರು ಮೂರು ಎಳೆಗಳಿರುತ್ತವೆ. ಹೀಗಾಗಿ<span class="en"> 3 x 3 = 9; 9 x 3 = 27</span> ಎಳೆಗಳಿರುತ್ತವೆ. ಯಜ್ಞೋಪವೀತವೆಂಬ ಜನಿವಾರದ ಈ ಎಳೆಗಳ ಸಂಕೇತವೇನೆಂಬುದನ್ನು ನೋಡೋಣ:</p>
		<p>ಮೊದಲನೆಯ ಹಂತದಲ್ಲಿ ಮೂರು ಎಳೆಗಳಿರುತ್ತವೆಯಲ್ಲವೇ? ಈ ಮೂರೆಂಬ ಸಂಖ್ಯೆಯು ನಮಗೆ ಈ ಕೆಳಗಿನ ಮೂರನ್ನು ತಿಳಿಸುತ್ತವೆ:</p>
		<p>ದೇವಋಣ, ಪಿತೃಋಣ ಮತ್ತು ಋಷಿಋಣಗಳುಂಟು ಎಂದು ತಿಳಿಸುತ್ತವೆ. ದೇವತೆಗಳ ಸಾಲವನ್ನು ಯಜ್ಞಯಾಗಾದಿಗಳಿಂದಲೂ, ಪಿತೃಗಳ ಸಾಲವನ್ನು ಪ್ರಜೋತ್ಪತ್ತಿಯಿಂದಲೂ, ಋಷಿಗಳ ಸಾಲವನ್ನು ವೇದಾಧ್ಯಯನದಿಂದಲೂ ತಾನು ತೀರಿಸಬೇಕು ಎಂಬುದನ್ನು ತ್ರೈವರ್ಣಿಕರಿಗೆ ಯಜ್ಞೋಪವೀತವು ಯಾವಾಗಲೂ ನೆನಪುಮಾಡುತ್ತಾ ಇರುತ್ತದೆ.</p>
		<p>ಗಾಯತ್ರೀ ಸಾವಿತ್ರೀ ಸರಸ್ವತೀ; ಸತ್ತ್ವಗುಣ, ರಜೋಗುಣ, ತಮೋಗುಣ; ಬ್ರಹ್ಮಾ, ವಿಷ್ಣು, ಮಹೇಶ್ವರರು; ಜಾಗ್ರತ್, ಸ್ವಪ್ನ, ಸುಷುಪ್ತಿಗಳು; ಪ್ರಾತಃಸಂಧ್ಯಾ, ಮಾಧ್ಯಾಹ್ನಿಕಸಂಧ್ಯಾ, ಸಾಯಂಸಂಧ್ಯಾ; ಕಾಯಿಕತಪಸ್ಸು, ವಾಚಿಕತಪಸ್ಸು, ಮಾನಸಿಕತಪಸ್ಸು; ತಾಯಿ, ತಂದೆ, ಗುರುಗಳು; ದೇವಪಿತೃಋಷಿಗಳ ಋಣತ್ರಯಗಳು; ಇವೆಲ್ಲವನ್ನೂ ಮೂರು ಎಳೆಗಳು ಸೂಚಿಸುತ್ತವೆ. ಒಂಭತ್ತು ಎಳೆಗಳು ನವಗ್ರಹಗಳನ್ನೂ, ಇಪ್ಪತ್ತೇಳು ಎಳೆಗಳು ಇಪ್ಪತ್ತೇಳು ನಕ್ಷತ್ರಗಳನ್ನೂ ನಮಗೆ ಸದಾ ನೆನಪುಮಾಡಿಕೊಡುತ್ತವೆ.</p>
	</section>
	<section class="level1 numbered" epub:type="chapter" role="doc-chapter" id="id-023">
		<h1 class="level1-title" epub:type="title"><span class="num">23.</span> ಬ್ರಹ್ಮಚರ್ಯವ್ರತ</h1>
		<p>ಉಪನೀತನಾದ ವಟುವು ಇನ್ನು ಮೇಲೆ ಬ್ರಹ್ಮಚಾರಿ ಎನಿಸುತ್ತಾನಲ್ಲವೇ? <strong>ಬ್ರಹ್ಮಣಿ ಚರಿತುಂ ಶೀಲಂ ಯಸ್ಯ ಸಃ ಬ್ರಹ್ಮಚಾರೀ; ತಸ್ಯ ಭಾವಃ ಬ್ರಹ್ಮಚರ್ಯಂ</strong>. ಬ್ರಹ್ಮಚಾರಿಯ ಜೀವನಕ್ರಮಕ್ಕೆ <strong>ಬ್ರಹ್ಮಚರ್ಯ</strong> ಎಂದು ಹೆಸರು. ಬ್ರಹ್ಮಚರ್ಯವ್ರತಕ್ಕೆ ಪ್ರವೇಶಾಧಿಕಾರವೇ ಉಪನಯನವಿಧಿ. ಉಪನೀತನಾಗದ ವಟುವು ವಿವಾಹವನ್ನು ಮಾಡಿಕೊಳ್ಳದ ಮಾತ್ರಕ್ಕೆ ಅವನು <strong>ಬ್ರಹ್ಮಚಾರಿ</strong> ಎನಿಸಲಾರನು. ಉಪನೀತನಾದರೆ ಮಾತ್ರವೇ ಅವನಿಗೆ <strong>ಬ್ರಹ್ಮಚಾರಿ</strong> ಎಂದು ಹೆಸರು.</p>
		<p>ಬ್ರಹ್ಮಚರ್ಯವ್ರತವು ಮಾನವನ ಜೀವನದಲ್ಲಿ ಅತ್ಯದ್ಭುತವಾದ ತಪಸ್ಸು. ಬ್ರಹ್ಮಚರ್ಯವ್ರತದಿಂದ ಮಾನವನು ಮಾಧವನೇ ಆಗಿಬಿಡಬಲ್ಲ! ಒಂದೇ ಮಾತಿನಲ್ಲಿ ಹೇಳಬೇಕೆಂದರೆ: ಬ್ರಹ್ಮಚರ್ಯವ್ರತದಿಂದ ಎಲ್ಲವನ್ನೂ ಮಾನವನು ಸಾಧಿಸಬಲ್ಲ! ಬ್ರಹ್ಮಚರ್ಯವ್ರತದಿಂದ ಅಸಾಧ್ಯವಾದದ್ದೆಂಬುದು ಈ ವಿಶ್ವದಲ್ಲಿ ಯಾವುದೊಂದೂ ಇಲ್ಲ. ಬ್ರಹ್ಮಚರ್ಯವ್ರತವೊಂದಿದ್ದರೆ ಸಾಕೇ ಸಾಕು, ಅಂಥವನ ಪಾದದ ಅಡಿಯಲ್ಲಿ ಸಕಲ ದೇವಾಧಿದೇವತೆಗಳೂ ದಾಸರಾಗಿಬಿಡುತ್ತಾರೆ! ಅಬ್ಬಾ! ಬ್ರಹ್ಮಚರ್ಯವ್ರತವೆಂದರೆ ಬ್ರಹ್ಮಚರ್ಯವ್ರತವೇ ಅದು! ಇಂಥ ಬ್ರಹ್ಮಚರ್ಯವ್ರತವನ್ನು ಪ್ರವೇಶಿಸಲು ಮಾನವರಿಗೆ, ಅದರಲ್ಲೂ ವಿಪ್ರರಿಗೆ ಉಪನಯನವೇ ರಾಜಮಾರ್ಗ, ಪ್ರವೇಶಮಾರ್ಗ, ಅಧಿಕಾರಮಾರ್ಗ!</p>
		<p>ಬ್ರಹ್ಮಚರ್ಯವ್ರತಕ್ಕೆ ವಿರುದ್ಧವಾದದ್ದೇ <strong>ಮೈಥುನ</strong>. ಮೈಥುನವೆಂದರೆ ಸ್ತ್ರೀಸಹವಾಸ, ಸ್ತ್ರೀಸಂಗ; ಮೈಥುನದಿಂದ ಬ್ರಹ್ಮಚರ್ಯವ್ರತಕ್ಕೆ ಧಕ್ಕೆ ಬರುತ್ತದೆ. ಮೈಥುನದಿಂದ ವೀರ್ಯನಾಶ, ಬುದ್ಧಿನಾಶ, ವಿವೇಕಹಾನಿ, ಶಕ್ತಿಹರಣವಾಗಿ ಕೊನೆಗೆ ಸರ್ವನಾಶವೂ ಆಗಿಬಿಡುತ್ತದೆ. ಬ್ರಹ್ಮಚಾರಿಗೆ ಮೈಥುನವು ಸರ್ವಥಾ ತ್ಯಾಜ್ಯವು. ಮೈಥುನಕ್ಕೆ ಎಂಟು ಲಕ್ಷಣಗಳುಂಟು. ಅವುಗಳಾವುವೆಂದರೆ:</p>
		<p class="verse">ಸ್ಮರಣಂ ಕೀರ್ತನಂ ಕೇಳಿಃ ಪ್ರೇಕ್ಷಣಂ ಗುಹ್ಯಭಾಷಣಮ್<br/> ಸಂಕಲ್ಪೋಽಧ್ಯವಸಾಯಶ್ಚ ಕ್ರಿಯಾನಿರ್ವೃತಿರೇವ ಚ।<br/>ಏತನ್ಮೈಥುನಮಷ್ಟಾಂಗಂ ಪ್ರವದಂತಿ ಮನೀಷಿಣಃ<br/> ವಿಪರೀತಂ ಬ್ರಹ್ಮಚರ್ಯಮ್ ಏತದೇವಾಷ್ಟಲಕ್ಷಣಮ್ ॥</p>
		<p class="myquote"><em>ಸ್ತ್ರೀಯರನ್ನು ಸ್ಮರಣೆಮಾಡುವುದು, ಸ್ತ್ರೀಯರನ್ನು ಕುರಿತು ಮಾತನಾಡುವುದು, ಆಟವಾಡುವುದು, ಕಾಮುಕನಾಗಿ ನೋಡುವುದು, ರಹಸ್ಯವಾಗಿ ಪ್ರೇಮದಿಂದ ಮಾತನಾಡಿಸುವುದು, ಸಂಕಲ್ಪ, ಅವರೊಂದಿಗೆ ನಿಶ್ಚಯ, ಅವರೊಂದಿಗೆ ರಮಿಸುವುದು ಈ ಎಂಟಕ್ಕೆ <strong>ಮೈಥುನ </strong>ಎಂದು ಹೆಸರು. ಮೈಥುನಕ್ಕೆ ವಿರುದ್ಧವಾದದ್ದೇ <strong>ಬ್ರಹ್ಮಚರ್ಯ</strong>ವೆನಿಸುತ್ತದೆ.</em></p>
	</section>
	<section class="level1 numbered" epub:type="chapter" role="doc-chapter" id="id-024">
		<h1 class="level1-title" epub:type="title"><span class="num">24.</span> ಅಗ್ನಿಕಾರ್ಯಂ</h1>
		<p>ಬ್ರಹ್ಮಚಾರಿಗಳು ಸಂಧ್ಯೋಪಾಸನೆಯನ್ನು ಮಾಡುವಂತೆಯೇ ಪ್ರತಿದಿನವೂ ಬೆಳಗ್ಗೆ ಹಾಗೂ ಸಾಯಂಕಾಲದ ಸಮಯಗಳಲ್ಲಿ <strong>ಅಗ್ನಿಕಾರ್ಯ</strong>ವಿಧಿಯನ್ನೂ ಅವಶ್ಯವಾಗಿ ಮಾಡಲೇಬೇಕು. ಸಂಧ್ಯಾವಂದನೆ ಮತ್ತು ಅಗ್ನಿಕಾರ್ಯ— ಇವೆರಡೂ ಬ್ರಹ್ಮಚಾರಿಗಳಿಗೆ ನಿತ್ಯಕರ್ಮಾನುಷ್ಠಾನಗಳು. ದ್ವಿಜರಿಗೂ ಅಗ್ನಿಗೂ ನಿತ್ಯಸಂಬಂಧವುಂಟು. ದ್ವಿಜರಿಗೆ ಅಗ್ನಿಯ ಆರಾಧನೆಯು ವಿಹಿತವಾಗಿದೆ:</p>
		<p class="verse">ಅಗ್ನಿರ್ದೇವೋ ದ್ವಿಜಾತೀನಾಂ ಮುನೀನಾಂ ಹೃದಿ ದೈವತಮ್।<br/>ಪ್ರತಿಮಾಸ್ವಲ್ಪಬುದ್ಧೀನಾಂ ಸರ್ವತ್ರ ಸಮದರ್ಶಿನಾಮ್ ॥</p>
		<p class="myquote"><em>ದ್ವಿಜರಿಗೆ ಅಗ್ನಿಯೇ ದೇವತೆ; ಮುನಿಸಂನ್ಯಾಸಿಗಳಿಗೆ ಹೃದಯದೊಳಗೇ ದೇವತೆ, ಅಲ್ಪಬುದ್ಧಿಯುಳ್ಳ ಮಂದಾಧಿಕಾರಿಗಳಿಗೆ ಪ್ರತಿಮಾ ವಿಗ್ರಹಗಳಲ್ಲಿ ದೇವತೆ; ಆದರೆ ಸಮದರ್ಶಿಗಳಾದ ಬ್ರಹ್ಮಜ್ಞಾನಿಗಳಿಗೆ ಎಲ್ಲೆಲ್ಲಿಯೂ ಎಲ್ಲವೂ ದೇವರೇ.</em></p>
		<p>ಬ್ರಹ್ಮಚಾರಿಗಳಾಗಿ <strong>ಅಗ್ನಿಕಾರ್ಯ</strong>ವನ್ನೂ, ಗೃಹಸ್ಥರಾಗಿ <strong>ಅಗ್ನಿಹೋತ್ರ</strong>ವನ್ನೂ ದ್ವಿಜರು ಪ್ರತಿದಿನವೂ ಬೆಳಗ್ಗೆ , ಸಂಜೆ ನಿತ್ಯಕರ್ಮಗಳಂತೆ ಮಾಡಲೇಬೇಕು.</p>
		<p>ಸಂಧ್ಯೋಪಾಸನೆಯಲ್ಲಿ ಸೂರ್ಯನ ಆರಾಧನೆ, ಅಗ್ನಿಕಾರ್ಯದಲ್ಲಿ ಅಗ್ನಿಯ ಆರಾಧನೆ. ಹೀಗೆ ಸೂರ್ಯನನ್ನೂ ಅಗ್ನಿಯನ್ನೂ ಶ್ರದ್ಧಾಭಕ್ತಿಯಿಂದ ಆರಾಧಿಸುತ್ತಾ ಬಂದರೆ, ಅಂಥ ಬ್ರಹ್ಮಚಾರಿಗೆ ಸಕಲ ಸಂಪತ್ತುಗಳೂ ದೊರಕುತ್ತವೆ. ಸೂರ್ಯ ಮತ್ತು ಅಗ್ನಿಗಳು ಪ್ರತ್ಯಕ್ಷದೇವತೆಗಳು, ಹಾಗೂ ತೇಜಸ್ವಿಗಳಾದ ಪ್ರಕಾಶಸ್ವರೂಪರಾದ ಪ್ರಚಂಡದೇವತೆಗಳು. ಸೂರ್ಯ ಅಗ್ನಿಗಳ ಪ್ರಭಾವವೇನು? ಎಂಬುದನ್ನು ನಮಗೆ ಯಾವ ಶಾಸ್ತ್ರಪುರಾಣಗಳೂ ತಿಳಿಸಬೇಕಾಗಿಲ್ಲ. ಏಕೆಂದರೆ ಇವರಿಬ್ಬರ ಪ್ರಭಾವವು ನಮಗೇ ಪ್ರತ್ಯಕ್ಷಪ್ರಮಾಣಗಳಿಂದ ಚೆನ್ನಾಗಿಯೇ ಗೊತ್ತಿದೆಯಲ್ಲವೇ?</p>
		<p><strong>ಅಗ್ನಿಕಾರ್ಯ</strong>ವನ್ನು ಮಾಡುವುದರಿಂದ ಬ್ರಹ್ಮಚಾರಿಗೆ ಉಂಟಾಗುವ ಫಲಗಳನ್ನು ಈ ಕೆಳಗಿನ ವಾಕ್ಯದಲ್ಲಿ ನಮ್ಮ ಪೂರ್ವಿಕರು ಹೀಗೆ ಹೇಳಿರುತ್ತಾರೆ:</p>
		<p class="verse"> ಓಂ ಸ್ವಸ್ತಿ ಶ್ರದ್ಧಾಂ ಮೇಧಾಂ ಯಶಃ ಪ್ರಜ್ಞಾಂ ವಿದ್ಯಾಂ ಬುದ್ಧಿಂ ಶ್ರಿಯಂ ಬಲಮ್ । ಆಯುಷ್ಯಂ ತೇಜಃ ಆರೋಗ್ಯಂ ದೇಹಿ ಮೇ ಹವ್ಯವಾಹನ, ಶ್ರಿಯಂ ದೇಹಿ ಮೇ ಹವ್ಯವಾಹನ ಓಂ ನಮ ಇತಿ ॥</p>
		<p>ಮಂಗಳ, ಶ್ರದ್ಧೆ , ಮೇಧಾಸಾಮರ್ಥ್ಯ, ಯಶಸ್ಸು, ಪ್ರಜ್ಞೆ , ವಿದ್ಯಾ, ಬುದ್ಧಿ, ಸಂಪತ್ತು , ಬಲ, ಆಯುಷ್ಯ, ತೇಜಸ್ಸು, ಆರೋಗ್ಯ—ಇವೆಲ್ಲವೂ ಪ್ರಾಪ್ತವಾಗುತ್ತವೆ! ಅಬ್ಬಾ , ಸರಿ! ಆದರ್ಶ ಬ್ರಹ್ಮಚಾರಿಗೆ ಇಷ್ಟೂ ಫಲಗಳು ಬಂದಮೇಲೆ ಇನ್ನೇನು ಬೇಕು? ಇದರಲ್ಲಿ ಎಲ್ಲಾ ಫಲಗಳೂ ಸೇರಿಹೋಗಿರುತ್ತವೆ.</p>
	</section>
	<section class="level1 numbered" epub:type="chapter" role="doc-chapter" id="id-025">
		<h1 class="level1-title" epub:type="title"><span class="num">25.</span> ಸದ್ಬುದ್ಧಿಯನ್ನು ನಮಗೆ ಕೊಡು</h1>
		<p class="verse">ಗಾಯಂತಂ ತ್ರಾಯತೇ ಯಸ್ಮಾತ್ ಗಾಯತ್ರೀತ್ಯಭಿಧೀಯತೇ।<br/>ತಸ್ಮಾತ್ ಸರ್ವಪ್ರಯತ್ನೇನ ಗಾಯತ್ರೀಂ ಸಂಜಪೇತ್ ಬುಧಃ ॥</p>
		<p class="myquote">ಜಪಮಾಡುವವನನ್ನು ಸರ್ವಕಷ್ಟಗಳಿಂದಲೂ ಕಾಪಾಡುವುದರಿಂದ ಇದಕ್ಕೆ <strong>ಗಾಯತ್ರೀ</strong> ಎಂದು ಹೆಸರು. ಆದ್ದರಿಂದ ವಿವೇಕಿಯಾದ ಬುದ್ಧಿವಂತನು <strong>ಗಾಯತ್ರೀ</strong>ಮಂತ್ರವನ್ನು ಪ್ರತಿದಿನವೂ ತಪ್ಪದೇ ಜಪಿಸುತ್ತಲೇ ಇರಬೇಕು.</p>
		<p>ಗಾಯತ್ರೀಮಂತ್ರದಲ್ಲಿ <strong>ಸದ್ಬುದ್ಧಿಗಳನ್ನು ನಮಗೆ ಕೊಡು</strong> ಎಂದು ಸವಿತೃದೇವನನ್ನು ಪ್ರಾರ್ಥಿಸಲಾಗಿದೆ. ಸಾಮಾನ್ಯವಾಗಿ ದೇವರುಗಳಲ್ಲಿ ಭಕ್ತರು ಗಳು ಬೇಡಿಕೊಳ್ಳುವ ವರಗಳೆಂದರೆ: ನನಗೆ ಆಯುಷ್ಯವನ್ನು ಕೊಡು, ಆರೋಗ್ಯವನ್ನು ಕೊಡು, ಐಶ್ವರ್ಯವನ್ನು ಕೊಡು, ಯಶಸ್ಸನ್ನು ಕೊಡು, ಅಧಿಕಾರವನ್ನು ಕೊಡು ಇತ್ಯಾದಿ ಇತ್ಯಾದಿ. ಆದರೆ ಗಾಯತ್ರೀಮಂತ್ರದಲ್ಲಿ ಈ ಯಾವ ಚಿಲ್ಲರೇ ಫಲಗಳನ್ನೂ ಕೇಳಿಕೊಳ್ಳದೇ, <strong>ಧಿಯೋ ಯೋ ನಃ ಪ್ರಚೋದಯಾತ್</strong> ಎಂದು ಕೇಳುತ್ತೇವೆ. ನಮ್ಮೊಳಗಿರುವ, ಸುಪ್ತವಾದ ಅಂತಃಕರಣದ ಸದ್ಬುದ್ಧಿಗಳನ್ನು ಪ್ರಚೋದಿಸು ಎಂದು ಸವಿತೃವನ್ನು ನಾವು ಕೇಳಿಕೊಳ್ಳುತ್ತೇವೆ.</p>
		<p>ಈಗಿನ ಕಾಲದಲ್ಲಿ ಮಾನವರಿಗೆ ಸಕಲಸಂಪತ್ತುಗಳೂ ಸಾಕಷ್ಟು ಇವೆ. ಎಲ್ಲರ ಹತ್ತಿರವೂ ಸಾಕಷ್ಟು ಹಣ ಇದೆ; ಅಲ್ಲಾ , ತುಂಬಾ ತುಂಬಾ ಹಣವೇ ಇದೆ. ಈಗ ಎಲ್ಲರೂ ಲಕ್ಷಾಧೀಶರೇ; ಅಲ್ಲಾ, ಕೋಟ್ಯಧಿಪತಿಗಳೇ ಆಗಿರುತ್ತಾರೆ. ಆದರೆ ಎಲ್ಲಾ ಸಂಪತ್ತುಗಳೂ ಇದ್ದು, ಇಲ್ಲದಿರುವ ಏಕೈಕ ಸಂಪತ್ತೆಂದರೆ <strong>ಸದ್ಬುದ್ಧಿ</strong>. ಸದ್ಬುದ್ಧಿಯೊಂದು ಇಲ್ಲದ್ದರಿಂದಲೇ ಈ ಕಾಲದಲ್ಲಿ ಎಲ್ಲಾ ಕಡೆಗಳಲ್ಲಿಯೂ ಅತ್ಯಾಚಾರಗಳೂ, ದುರಾಚಾರಗಳೂ ಮೆರೆಯುತ್ತಿವೆ. ಸದ್ಬುದ್ಧಿಯೊಂದು ನಮಗೆ ಇದ್ದುಬಿಟ್ಟಿದ್ದಿದ್ದರೆ ಈ ಭೂಲೋಕವು ಸ್ವರ್ಗಲೋಕವೇ ಆಗಿಬಿಡುತ್ತಿತ್ತಲ್ಲವೇ?</p>
		<p>ಈಗ ಸರ್ವತ್ರ ಮೆರೆಯುತ್ತಿರುವ ದುಷ್ಟಶಕ್ತಿಯೆಂದರೆ ದುರ್ಬುದ್ಧಿ. ದುರ್ಬುದ್ಧಿಗೆ ಅನೇಕ ಮುಖವಾಡಗಳು: ದುರಾಶೆ, ಕ್ರೋಧ, ಅಹಂಕಾರ, ಅಸೂಯೆ, ಅಧರ್ಮ, ಹಿಂಸೆ, ಪರನಿಂದೆ, ಸ್ವಾರ್ಥ, ಅನ್ಯಾಯ ಇವೆಲ್ಲವೂ ದುರ್ಬುದ್ಧಿಯ ಮಕ್ಕಳು ಹಾಗೂ ಮೊಮ್ಮಕ್ಕಳು. ಈ ದುರ್ಬುದ್ಧಿಯು ಸದ್ಬುದ್ಧಿಯಿಂದಲೇ ಹೋಗಬೇಕಾಗಿದೆ. ಆದ್ದರಿಂದಲೇ <strong>ಸದ್ಬುದ್ಧಿಯನ್ನು ನಮಗೆ ಕೊಡು</strong> —ಎಂದು ಗಾಯತ್ರೀಮಂತ್ರದಲ್ಲಿ ನಾವುಗಳು ಸೂರ್ಯನನ್ನು ಕೇಳಿಕೊಳ್ಳುತ್ತಿದ್ದೇವೆ. ಮಾನವರಿಗೆ ಭಗವಂತನು ಕರುಣಿಸಿರುವ ಅದ್ಭುತ ಸಂಪತ್ತೆಂದರೆ ಬುದ್ಧಿಶಕ್ತಿ. ಆ ಬುದ್ಧಿಶಕ್ತಿಯು ಶುದ್ಧವಾಗಿ, ಸಾತ್ತ್ವಿಕವಾಗಿಬಿಟ್ಟರೆ ಅದರಿಂದ ಎಲ್ಲೆಲ್ಲಿಯೂ ಸುಖಶಾಂತಿಗಳೇ ಉಂಟಾಗುತ್ತವೆಯಲ್ಲವೆ? ಹೀಗಾಗಿ ನಮಗೆ <strong>ಶುದ್ಧಬುದ್ಧಿಯನ್ನು ಕೊಡು</strong> ಎಂದು ಗಾಯತ್ರೀಮಂತ್ರದಲ್ಲಿ ಪ್ರಾರ್ಥಿಸುತ್ತೇವೆ.</p>
	</section>
	<section class="level1 numbered" epub:type="chapter" role="doc-chapter" id="id-026">
		<h1 class="level1-title" epub:type="title"><span class="num">26.</span> ಉಪನಯನವೂ ಉಪಾಕರ್ಮವೂ</h1>
		<p><strong>ಉಪನಯನ</strong>ವೇ ಬೇರೆ, <strong>ಉಪಾಕರ್ಮವೇ</strong> ಬೇರೆ. <strong>ಉಪನಯನ</strong>ವೆಂಬುದು ವಟುವಿಗೆ ಒಂದು <strong>ಉತ್ತಮಸಂಸ್ಕಾರ</strong>. <strong>ಉಪಾಕರ್ಮ</strong>ವೆಂಬುದು ಪ್ರತಿವರ್ಷವೂ ಎಲ್ಲಾ ದ್ವಿಜರೂ ಮಾಡಬೇಕಾಗಿರುವ ಋಷಿಪೂಜಾ <strong>ನಿಯತವಿಧಿ</strong>. ಉಪನಯನ ಉಪಾಕರ್ಮಗಳು ಭಿನ್ನಭಿನ್ನವೇ ಆಗಿದ್ದರೂ ಎರಡಕ್ಕೂ ನಿಕಟಸಂಬಂಧವೂ ಇರುತ್ತದೆ. ಉಪನಯನಸಂಸ್ಕಾರವಿಲ್ಲದವರಿಗೆ ಉಪಾಕರ್ಮದಲ್ಲಿ ಅಧಿಕಾರವೇ ಇರಲಾರದು. ತ್ರೈವರ್ಣಿಕರಿಗೆ ಮಾತ್ರವೇ ಉಪಾಕರ್ಮ ವಿಧಿ.</p>
		<p><strong>ಉಪನಯನ</strong> ಎಂಬ ಸಂಸ್ಕಾರವನ್ನು ತಂದೆಯು ತನ್ನ ಮಗನಿಗೆ ಎಂಟನೆಯ ವಯಸ್ಸಿನಲ್ಲಿ ಮಾಡಬೇಕು. ಪ್ರಪ್ರಥಮವಾಗಿ ಯಜ್ಞೋಪವೀತವನ್ನು ಬಾಲಕನಿಗೆ ಹಾಕಿಸಬೇಕು. ಗಾಯತ್ರೀಮಂತ್ರವನ್ನು ತಂದೆಯು ತನ್ನ ಮಗನಿಗೆ ಉಪದೇಶಿಸಬೇಕು. ಅನಂತರ ಆ ಬಾಲಕನಿಗೆ <strong>ವಟು</strong> ಎಂದು ಹೆಸರು. ವಟುವಾದವನು ಪ್ರತಿದಿನವೂ ತಪ್ಪದೇ ಸಂಧ್ಯಾನುಷ್ಠಾನವನ್ನೂ ಗಾಯತ್ರೀಮಂತ್ರಪುರಶ್ಚರಣೆಯನ್ನೂ ಮಾಡಲೇಬೇಕು. ಗೃಹಸ್ಥನಾಗುವುದಕ್ಕಿಂತ ಮುಂಚೆಯೇ ಬಾಲಕನಿಗೆ ಉಪನಯನವನ್ನು ಮಾಡಬೇಕು. ಮೊದಲು ಉಪನಯನ, ಅನಂತರ ವಿವಾಹ. ಉಪನಯನವೇ ಆಗದಿದ್ದವನಿಗೆ ಯಾವ ಶಾಸ್ತ್ರೀಯಕರ್ಮಾನುಷ್ಠಾನಗಳಿಗೂ ಅಧಿಕಾರಿಯೇ ಅಲ್ಲ. ಪ್ರತಿಯೊಬ್ಬ ದ್ವಿಜನಿಗೂ <strong>ಉಪನಯನವು</strong> ಕಡ್ಡಾಯ; ಇದು ಜೀವನದಲ್ಲಿ ಒಂದೇ ಸಲ. ಪ್ರತಿವರ್ಷವೂ ಉಪನಯನ ಸಂಸ್ಕಾರವಿಲ್ಲ.</p>
		<p>ಇನ್ನು, <strong>ಉಪಾಕರ್ಮ</strong>ವೆಂಬುದು ಬ್ರಹ್ಮಚಾರಿ, ಗೃಹಸ್ಥ, ವಾನಪ್ರಸ್ಥರುಗಳು ಪ್ರತಿವರ್ಷದ <strong>ಶ್ರಾವಣಮಾಸದ ಶುಕ್ಲಪಕ್ಷದ ಪೌರ್ಣಿಮಾಸ್ಯಾ</strong>ದಿನ ಮಾಡಬೇಕಾಗಿರುವ <strong>ಋಷಿಪೂಜಾ</strong>. ಅಂದು ಶ್ರವಣನಕ್ಷತ್ರವೂ ಇರುತ್ತದೆ. ಈ ದಿನವೇ ಮಾಡಬೇಕಾದ ಕರ್ಮವಿದು. <strong>ಉಪನಯನ</strong>ಕ್ಕೆ ಪಂಚಾಂಗಶುದ್ಧಿಯೂ ವಟುವಿಗೆ ಹಾಗೂ ಆ ವಟುವಿನ ತಂದೆಗೆ ಗುರುಬಲವೂ ತಾರಾಬಲವೂ ಇರಬೇಕು. ಆದರೆ <strong>ಉಪಾಕರ್ಮ</strong>ಕ್ಕೆ ಮಾತ್ರ ಇದಾವುದೂ ಬೇಕಿಲ್ಲ. ಉಪಾಕರ್ಮಕ್ಕೆ ಶ್ರಾವಣ ಪೌರ್ಣಿಮೀ ತಿಥಿಯೇ ಮುಖ್ಯವಾದದ್ದು.</p>
		<p><strong>ಉಪಾಕರ್ಮ</strong>ದಲ್ಲಿ ಪ್ರಾಜಾಪತ್ಯಾದಿ ನವಕಾಂಡಋಷಿಗಳನ್ನಾಗಲೀ ಅಥವಾ ಕಶ್ಯಪಾದಿ ಸಪ್ತರ್ಷಿಗಳನ್ನಾಗಲೀ ದ್ವಿಜರು ಪೂಜಿಸಬೇಕು. ಇಲ್ಲಿ ಈ ಋಷಿಗಳನ್ನು ಉದ್ದೇಶಿಸಿ ಪೂಜಾ, ಜಪ, ಹೋಮ, ತರ್ಪಣಗಳನ್ನು ಮಾಡಬೇಕು. ಮಂತ್ರದ್ರಷ್ಟಾರರಾದ ಋಷಿಗಳ ಆರಾಧನೆಯೇ <strong>ಉಪಾಕರ್ಮ</strong>. ಇಂದು ಹೊಸ ಜನಿವಾರವನ್ನು ದ್ವಿಜರು ಧರಿಸಬೇಕು. ಋಷಿಗಳಿಗೆ ಕೃತಜ್ಞತೆಯನ್ನು ಸಮರ್ಪಿಸುವುದಕ್ಕಾಗಿ <strong>ಉಪಾಕರ್ಮಾನುಷ್ಠಾನ</strong>ವನ್ನು ಮಾಡಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-027">
		<h1 class="level1-title" epub:type="title"><span class="num">27.</span> ಬ್ರಹ್ಮಚರ್ಯ, ಅಬ್ಬಾ ಅದ್ಭುತಸಾಧನೆ!</h1>
		<p>ಬ್ರಹ್ಮಚರ್ಯವ್ರತದ ಬಗ್ಗೆ ಗಂಟೆಗಳಗಟ್ಟಲೆ ಉಪನ್ಯಾಸಮಾಡಬಹುದು, ಅದರ ಬಗ್ಗೆ ವಿದ್ವತ್ಪೂರ್ಣವಾದ ಪ್ರಬಂಧಗಳನ್ನೂ ಪುಟಗಳಗಟ್ಟಲೆ ಬರೆಯಬಹುದು. ಆದರೆ ಬ್ರಹ್ಮಚರ್ಯವ್ರತವನ್ನು ಜೀವನದಲ್ಲಿ ಅಳವಡಿಸಿಕೊಂಡು ಬ್ರಹ್ಮಚರ್ಯನಿಷ್ಠನಾಗುವುದು ಮಾತ್ರ ಅಷ್ಟೊಂದು ಸುಲಭವಲ್ಲ. ಆದರೆ ಕಠಿನ ತಪಸ್ಸಿನಿಂದ ಬ್ರಹ್ಮಚರ್ಯವ್ರತವನ್ನು ಪಾಲಿಸುವುದಕ್ಕಾಗಿಯೇ ಈ <strong>ಬ್ರಹ್ಮೋಪದೇಶ</strong> ಎಂಬ ವಿಧಿ ಎಂಬುದು ನಮಗೆ ತಿಳಿದಿರಬೇಕು.</p>
		<p>ಹಾಗಾದರೆ ಬ್ರಹ್ಮಚರ್ಯವ್ರತವು ಅಷ್ಟೊಂದು ಕಷ್ಟಸಾಧ್ಯವೇ? ಎಂದರೆ, ಹೌದು, ಈ ಕೆಳಗಿನ ಶ್ಲೋಕವನ್ನು ಸುಮ್ಮನೇ ತಮಾಷೆಗಾಗಿ ನೋಡೋಣ:</p>
		<p class="verse">ವಿಶ್ವಾಮಿತ್ರಪರಾಶರಪ್ರಭೃತಯೋ ವಾತಾಂಬುಪರ್ಣಾಶನಾಃ<br/> ತೇಽಪಿ ಸ್ತ್ರೀಮುಖಪಂಕಜಂ ಸುವಿಮಲಂ ದೃಷ್ಟ್ವೈವ ಮೋಹಂ ಗತಾಃ।<br/>ಶಾಲ್ಯನ್ನಂ ಸಘೃತಂ ಪಯೋ ದಧಿ ಮಧು ಯೇ ಭುಂಜತೇ ಮಾನವಾಃ<br/> ತೇಷಾಮಿಂದ್ರಿಯನಿಗ್ರಹೋ ಯದಿ ಭವೇತ್ ವಿಂಧ್ಯಃ ಪ್ಲವೇತ್ ಸಾಗರೇ ॥</p>
		<p class="myquote"><em>ವಿಶ್ವಾಮಿತ್ರ, ಪರಾಶರ ಮುಂತಾದ ತಪೋಮೂರ್ತಿಗಳು ಘೋರವಾದ ತಪಸ್ಸನ್ನು ಆಚರಿಸುತ್ತಾ ಗಾಳಿ, ನೀರು, ತರಗೆಲೆಗಳನ್ನು ತಿಂದುಕೊಂಡು ಅರಣ್ಯಗಳಲ್ಲಿ ವಾಸವಾಗಿದ್ದ ಧೀರರು. ಇಂಥಾ ಪ್ರಚಂಡ ತಪಸ್ವಿಗಳೂ ಕೂಡ ಸುಂದರಿಯರ ಸುಂದರವಾದ ಮುಖಕಮಲವನ್ನು ನೋಡಿದಮಾತ್ರಕ್ಕೆ ಸ್ತ್ರೀಮೋಹಕ್ಕೆ ಬಲಿಪಶುಗಳಾಗಿಬಿಟ್ಟರಲ್ಲವೇ? ತಮ್ಮ ಘೋರವಾದ ಬ್ರಹ್ಮಚರ್ಯತಪಸ್ಸಿನಿಂದ ಜಾರಿಬಿದ್ದುಬಿಟ್ಟರಲ್ಲವೇ? ಇನ್ನು , ಮಾನವರಾದ ನಮಗೆ ಅಂಥ ಭಯಂಕರವಾದ ಬ್ರಹ್ಮಚರ್ಯವ್ರತವನ್ನು ಅನುಷ್ಠಾನಮಾಡುವುದೆಂಬುದು ನಿಜವಾಗಿಯೂ ಸಾಧ್ಯವಾದೀತೇ? ಖಂಡಿತಾ ಇಲ್ಲ , ಏಕೆಂದರೆ, ನಾವು ಭೋಗಪುರುಷರಾದ ಮಾನವರು! ನಮಗೆ ಪ್ರತಿದಿನವೂ ಸೋನಾಮಸ್ಸೂರಿ ಅಕ್ಕಿಯಿಂದ ತಯಾರಾದ ಅನ್ನವೇ ಬೇಕು, ಹುಳಿ ಸಾರು ಸಾಂಬಾರ್ ಪಾಯಸಗಳಿಗೆ ಘಮಘಮಿಸುವ ತುಪ್ಪವೇ ಬೇಕು; ಹಾಲು, ಮೊಸರು, ದ್ರಾಕ್ಷಿ, ಗೋಡಂಬಿ, ಬಾದಾಮಿಗಳನ್ನೆಲ್ಲ ತಿಂದು ತೇಗುತ್ತಿರುವ ಮಾನವರಿಗೆ ಬ್ರಹ್ಮಚರ್ಯವ್ರತವೆಂಬುದು ಬರೀ ಬಾಯಿಮಾತೇ ಹೊರತು ಅನುಷ್ಠಾನದಲ್ಲಿ ಸಾಧ್ಯವಿಲ್ಲ! ಇಂದಿನ ಭೋಗವಿಲಾಸನಿರತರಾದ ಮನುಷ್ಯರಿಗೇನಾದರೂ ಬ್ರಹ್ಮಚರ್ಯವು ಅಷ್ಟೊಂದು ಸುಲಭವಾಗಿ ದಕ್ಕಿಬಿಟ್ಟರೆ ಆಗ ಸಾಗರದಲ್ಲಿ ವಿಂಧ್ಯಪರ್ವತವು ತೇಲಾಡಿಬಿಟ್ಟೀತು!</em></p>
		<p>ಸ್ತ್ರೀವ್ಯಾಮೋಹವೆಂಬ ಮಾಯೆಯು ಎಂಥೆಂಥ ತಪಸ್ವಿಗಳನ್ನೂ ಹಳ್ಳಕ್ಕೆ ಕೆಡವಿಬಿಟ್ಟಿರುತ್ತದೆ! ಆದ್ದರಿಂದ ಸ್ತ್ರೀಸಂಗದಿಂದ ಸಂಪೂರ್ಣವಾಗಿ ದೂರವಿದ್ದು ಬ್ರಹ್ಮಚರ್ಯನಿಷ್ಠನಾಗುವುದೆಂಬುದು ಕಷ್ಟವೇ ಹೌದು. ಆದರೂ ಸಂಕಲ್ಪಸಿದ್ಧಿಗೆ ಅಸಾಧ್ಯವಾದದ್ದೆಂಬುದು ಯಾವುದೂ ಇಲ್ಲ.<span class="en">Where there is a will, there is a Royal way.</span>ಬ್ರಹ್ಮಚರ್ಯವು ಕಷ್ಟಸಾಧ್ಯವಾದದ್ದು!</p>
	</section>
	<section class="level1 numbered" epub:type="chapter" role="doc-chapter" id="id-028">
		<h1 class="level1-title" epub:type="title"><span class="num">28.</span> ವೇದಮಂತ್ರೋಚ್ಚಾರಣಂ</h1>
		<p>ವೇದಗಳು ಅಪೌರುಷೇಯ; ವೇದಗಳು ಭಗವಂತನ ಉಸಿರಿದ್ದಂತೆ; ವೇದಗಳು ಅನಂತ, ವೇದಗಳು ಪರಮಪವಿತ್ರ ಹಾಗೂ ಮಂಗಳ; ವೇದಗಳು ಜ್ಞಾನಭಂಡಾರ; ಇಂಥ ವೇದಗಳೇ ಭಾರತದೇಶದ ಅಕ್ಷಯವಾದ ಸಂಪತ್ತು; ಹಿಂದೂ ಸಂಸ್ಕೃತಿಗೆ ವೇದಗಳೇ ಆಧಾರಸ್ತಂಭ; ಸಕಲ ಶಾಸ್ತ್ರಪುರಾಣಗಳಿಗೂ ವೇದಗಳೇ ಮೂಲಾಧಾರ. ಇಂಥ ವೇದಗಳನ್ನು ಅಧ್ಯಯನಮಾಡುವುದಕ್ಕೆ ಪ್ರವೇಶಪರೀಕ್ಷೆಯೇ <strong>ಉಪನಯನವಿಧಿ</strong>. ಸರಿ, ಉಪನೀತನಾದ ಬ್ರಹ್ಮಚಾರಿಯು ವೇದಮಂತ್ರಗಳನ್ನು ಸರಿಯಾಗಿ ಎಂದರೆ ಅಲ್ಪಪ್ರಾಣ ಮಹಾಪ್ರಾಣಗಳನ್ನು ಅನುಸರಿಸಿ, ಸ್ವರಸಮೇತವಾಗಿ ಉಚ್ಚರಿಸಬೇಕು. ವೇದಮಂತ್ರಗಳನ್ನು ಹೀಗೆಯೇ ಉಚ್ಚರಿಸಬೇಕೆಂದು ಪಾಣಿನಿಮಹರ್ಷಿಗಳು ತಮ್ಮ <strong>ಪಾಣಿನೀಯಶಿಕ್ಷಾ</strong> ಗ್ರಂಥದಲ್ಲಿ ಹೀಗೆ ಬರೆದಿದ್ದಾರೆ:</p>
		<p class="verse">ಮಾಧುರ್ಯಮ್ ಅಕ್ಷರವ್ಯಕ್ತಿಃ ಪದಚ್ಛೇದಸ್ತು ಸುಸ್ವರಃ।<br/>ಧೈರ್ಯಂ ಲಯಸಮರ್ಥಂ ಚ ಷಡೇತೇ ಪಾಠಕಾ ಗುಣಾಃ ॥</p>
		<p class="verse"><em>ವೇದಮಂತ್ರಗಳನ್ನು ಮಧುರವಾಗಿ ಹೇಳಬೇಕು, ಅಕ್ಷರಗಳನ್ನು ನುಂಗದೇ ಸುಸ್ಪಷ್ಟವಾಗಿ ಹೇಳಬೇಕು, ಪದಗಳನ್ನು ಬಿಡಿಸಿ ಬಿಡಿಸಿ ಹೇಳಬೇಕು, ಕೇಳುವುದಕ್ಕೆ ಹಿತವಾಗಿರುವಂತೆ ಸುಸ್ವರದಿಂದ ಹೇಳಬೇಕು, ಭಯವನ್ನು ಬಿಟ್ಟು ಧೈರ್ಯದಿಂದ ಹೇಳಬೇಕು, ಲಯಬದ್ಧವಾಗಿ ಮಂತ್ರಗಳನ್ನು ಹೇಳಬೇಕು. ಈ ಆರು ಲಕ್ಷಣಗಳಿಗೆ <strong>ಪಾಠಕಗುಣಗಳು</strong> ಎಂದು ಹೆಸರು. ಹೀಗೆ ಹೇಳಿದಾಗಲೇ ಅದು ವೇದಮಂತ್ರವಾಗುತ್ತದೆ.</em></p>
		<p>ಇನ್ನು, ಹೇಗೆ ವೇದಮಂತ್ರಗಳನ್ನು ಹೇಳಬಾರದು ಎಂಬುದನ್ನೂ ಪಾಣಿನಿ ಮಹರ್ಷಿಗಳು ಈ ಕೆಳಗಿನ ಶ್ಲೋಕದಲ್ಲಿ ತಿಳಿಸಿರುತ್ತಾರೆ:</p>
		<p class="verse">ಗೀತೀ ಶೀಘ್ರೀ ಶಿರಃಕಂಪೀ ಯಥಾಲಿಖಿತಪಾಠಕಃ।<br/>ಅನರ್ಥಜ್ಞೋಽಲ್ಪಕಂಠಶ್ಚ ಷಡೇತೇ ಪಾಠಕಾಧಮಾಃ ॥</p>
		<p class="myquote"><em>ಸಂಗೀತದಂತೆ ವೇದಮಂತ್ರಗಳನ್ನು ಹೇಳುವವನು, ಬೇಗಬೇಗನೆ ಅಕ್ಷರಗಳನ್ನು ನುಂಗುತ್ತಾ ಹೇಳುವವನು, ತನ್ನ ತಲೆಯನ್ನು ಸುಮ್ಮನೆ ಅಲ್ಲಾಡಿಸುತ್ತಾ ಹೇಳುವವನು, ಮುದ್ರಣಪುಸ್ತಕಗಳಲ್ಲಿ ಮುದ್ರಿತವಾಗಿರುವಂತೆಯೇ ತಪ್ಪಾಗಿ ಓದುವವನು, ಅರ್ಥವನ್ನು ತಿಳಿಯದೇ ಹೇಳುವವನು ಮತ್ತು ಸಣ್ಣ ಧ್ವನಿಯಲ್ಲಿ ವೇದಮಂತ್ರಗಳನ್ನು ಹೇಳುವವನು —ಈ ಆರೂ ಪಾಠಕರು <strong>ಅಧಮರೇ</strong>. ವೇದಮಂತ್ರಗಳನ್ನು ಸರಿಯಾಗಿ ಸ್ಪಷ್ಟವಾಗಿ ಉಚ್ಚರಿಸಬೇಕು. ಮಂತ್ರಗಳನ್ನು ನುಂಗುತ್ತಾ ಹೇಳಬಾರದು.</em></p>
		<p>ಆದ್ದರಿಂದ ಯೋಗ್ಯರಾದ ಸದ್ಗುರುಗಳಿಂದ ವೇದಮಂತ್ರಗಳನ್ನು ಅಧ್ಯಯನ ಮಾಡಬೇಕೇ ಹೊರತು ಬರೀಪುಸ್ತಕಗಳನ್ನು ನೋಡಿಕೊಂಡು ತಾವು ತಾವೇ ವೇದಮಂತ್ರಗಳನ್ನು ಕಲಿಯಲೇಬಾರದು.</p>
	</section>
	<section class="level1 numbered" epub:type="chapter" role="doc-chapter" id="id-029">
		<h1 class="level1-title" epub:type="title"><span class="num">29.</span> ಸೂರ್ಯನು ತ್ರಯೀಮಯನು</h1>
		<p>ಸೂರ್ಯನನ್ನು ನಾನಾರೀತಿಯಿಂದ ಸ್ತುತಿಸುತ್ತಾರೆ ಹಾಗೂ ಆರಾಧಿಸುತ್ತಾರೆ. ಇಲ್ಲಿ ಸೂರ್ಯನನ್ನು ಕುರಿತ ಕೆಲವು ಶ್ಲೋಕಗಳನ್ನು ನೋಡೋಣ:</p>
		<p class="verse"> ನಮಃ ಸವಿತ್ರೇ ಜಗದೇಕಚಕ್ಷುಷೇ<br/> ಜಗತ್ಪ್ರಸೂತಿಸ್ಥಿತಿನಾಶಹೇತವೇ।<br/> ತ್ರಯೀಮಯಾಯ ತ್ರಿಗುಣಾತ್ಮಧಾರಿಣೇ<br/> ವಿರಿಂಚಿನಾರಾಯಣಶಂಕರಾತ್ಮನೇ ॥</p>
		<p class="myquote"><em>ಜಗತ್ತಿನ ಜನ್ಮಕ್ಕೂ ಸ್ಥಿತಿಗೂ ವಿನಾಶಕ್ಕೂ ಕಾರಣನಾಗಿರುವಂಥ, ಋಗ್ವೇದ ಯಜುರ್ವೇದ ಸಾಮವೇದ ಸ್ವರೂಪನಾಗಿರುವಂಥ, ಸತ್ತ್ವಗುಣ, ರಜೋಗುಣ, ತಮೋಗುಣಾತ್ಮಕನೂ ಆಗಿರುವಂಥ, ಬ್ರಹ್ಮಾ ವಿಷ್ಣು ಮಹೇಶ್ವರರ ಸ್ವರೂಪನಾಗಿರುವಂಥ, ಇಡೀ ವಿಶ್ವಕ್ಕೆ ಏಕೈಕ ಕಣ್ಣಾಗಿರುವಂಥ ಸವಿತೃದೇವನಿಗೆ ನಮಸ್ಕಾರ.</em></p>
		<p class="verse"> ಉದಯೇ ಬ್ರಹ್ಮರೂಪೋಽಯಂ ಮಧ್ಯಾಹ್ನೇ ತು ಮಹೇಶ್ವರಃ।<br/> ಸಾಯಂಕಾಲೇ ಸ್ವಯಂ ವಿಷ್ಣುಃ ತ್ರಿಮೂರ್ತಿಹಿರ್ ದಿವಾಕರಃ ॥</p>
		<p class="myquote"><em>ಸೂರ್ಯನು ಉದಯಿಸುವಾಗ ಸೃಷ್ಟಿಕರ್ತನಾದ ಬ್ರಹ್ಮನಾಗಿಯೂ, ಮಧ್ಯಾಹ್ನದಲ್ಲಿ ಸಂಹಾರಕಾರಕನಾದ ಮಹೇಶ್ವರನಾಗಿಯೂ, ಇನ್ನು ಸಾಯಂಕಾಲದಲ್ಲಿ ವಿಶ್ವರಕ್ಷಕನಾದ ಮಹಾವಿಷ್ಣುಸ್ವರೂಪನೂ ಆಗಿರುತ್ತಾನೆ. ತ್ರಿಮೂರ್ತಿಸ್ವರೂಪ ನಾಗಿರುವ ಇಂಥ ದಿವಾಕರನಿಗೆ ನಮೋ ನಮಃ.</em></p>
		<p class="verse"> ಹಂಸಾಯ ಭುವನಧ್ವಾಂತಧ್ವಂಸಾಯಾಮಿತತೇಜಸೇ।<br/> ಹಂಸವಾಹನರೂಪಾಯ ಭಾಸ್ಕರಾಯ ನಮೋ ನಮಃ ॥</p>
		<p class="myquote"><em>ಆಕಾಶದಲ್ಲಿ ಸದಾ ಸಂಚರಿಸುತ್ತಾ ಕತ್ತಲೆಯನ್ನು ನಾಶಮಾಡುವಂಥ, ಜಗತ್ತಿನ ಅಂಧಕಾರವನ್ನು ಧ್ವಂಸಮಾಡುವಂಥ, ಹೆಚ್ಚಿನ ಪ್ರಕಾಶವನ್ನುಳ್ಳ, ಹಂಸವಾಹನನಾದ ಭಾಸ್ಕರನಿಗೆ ಮತ್ತೆ ಮತ್ತೆ ನಮಸ್ಕಾರ.</em></p>
		<p class="verse"> ಧ್ಯೇಯಃ ಸದಾ ಸವಿತೃಮಂಡಲಮಧ್ಯವರ್ತೀ<br/> ನಾರಾಯಣಃ ಸರಸಿಜಾಸನಸಂನಿವಿಷ್ಟಃ।<br/> ಕೇಯೂರವಾನ್ ಮಕರಕುಂಡಲವಾನ್ ಕಿರೀಟೀ<br/> ಹಾರೀ ಹಿರಣ್ಮಯವಪುಃ ಧೃತಶಂಖಚಕ್ರಃ ॥</p>
		<p class="myquote"><em>ಸೂರ್ಯಮಂಡಲದೊಳಗಿರುವ, ಕಮಲಾಸನದಲ್ಲಿ ಕುಳಿತಿರುವ, ಕೇಯೂರ ಮಕರಕುಂಡಲಗಳನ್ನು ಧರಿಸಿರುವ, ಕಿರೀಟಧಾರಿಯಾದ, ರತ್ನಹಾರವನ್ನು ಧರಿಸಿರುವ, ಶಂಖಚಕ್ರಧಾರಿಯಾದ, ಹಿರಣ್ಯದ ಕಾಂತಿಯುಳ್ಳ ನಾರಾಯಣಸ್ವರೂಪನಾದ ಸೂರ್ಯಭಗವಂತನನ್ನು ಧ್ಯಾನಿಸಬೇಕು.</em></p>
	</section>
	<section class="level1 numbered" epub:type="chapter" role="doc-chapter" id="id-030">
		<h1 class="level1-title" epub:type="title"><span class="num">30.</span> ವಿಶ್ವಾಮಿತ್ರಾಷ್ಟಕಮ್</h1>
		<p class="verse">ಪ್ರಣಮ್ಯ ಸಚ್ಚಿದಾನಂದಂ ಪರಮಾತ್ಮಾನಮವ್ಯಯಮ್।<br/>ವಸಿಷ್ಠಂ ಬ್ರಹ್ಮನಿಷ್ಠಂ ಚ ಬ್ರಹ್ಮರ್ಷಿಂ ಋಷಿಪುಂಗವಮ್ ॥</p>
		<p class="verse">ವಿಶ್ವಾಮಿತ್ರಂ ಮಹಾತ್ಮಾನಂ ನತ್ವಾ ಧೀರಂ ತಪಸ್ವಿನಮ್।<br/><strong>ವಿಶ್ವಾಮಿತ್ರಾ</strong>ಷ್ಟಕಂ ಸ್ತೋತ್ರಂ ಪಠೇತ್ ಸೌಭಾಗ್ಯಸಿದ್ಧಯೇ ॥</p>
		<p class="verse">ಯೋಗನಿಷ್ಠಂ ತಪೋನಿಷ್ಠಂ ಧ್ಯಾನನಿಷ್ಠಂ ಮಹಾಬಲಮ್।<br/>ಮಹಾರಾಜಂ ಮಹಾಪ್ರಾಜ್ಞಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೧ ॥</span></p>
		<p class="verse">ಅರಣ್ಯವಾಸಿನಂ ಶಾಂತಂ ಸಿದ್ಧಾಶ್ರಮನಿವಾಸಿನಮ್।<br/>ಅಹಿಂಸಾಧರ್ಮಸಂಪನ್ನಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೨ ॥</span></p>
		<p class="verse">ಲೋಕಕಲ್ಯಾಣಕರ್ತಾರಂ ರಾಮಲಕ್ಷ್ಮಣಸದ್ಗುರುಮ್।<br/>ಪ್ರೇಮಮೂರ್ತಿಂ ತ್ಯಾಗಮೂರ್ತಿಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೩ ॥</span></p>
		<p class="verse">ವಸಿಷ್ಠಸ್ಯಾಶ್ರಮೇ ಪುಣ್ಯೇ ಲಬ್ಧಾತಿಥ್ಯಂ ಮಹಾಪ್ರಭುಮ್।<br/>ನಿಗ್ರಹಾನುಗ್ರಹಂ ಧೀರಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೪ ॥</span></p>
		<p class="verse">ಅನ್ಯಮಿಂದ್ರಂ ಕರಿಷ್ಯಾಮೀತ್ಯೇವಮುದ್ಘೋಷತತ್ಪರಮ್।<br/>ಧೈರ್ಯಯುಕ್ತಂ ತಪೋಯುಕ್ತಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೫ ॥</span></p>
		<p class="verse">ಧಿಗ್ಬಲಂ ಕ್ಷತ್ರಿಯಬಲಂ ಬ್ರಹ್ಮತೇಜೋ ಬಲಂ ಬಲಮ್।<br/>ಇತಿ ಬ್ರುವಾಣಂ ಬ್ರಹ್ಮಜ್ಞಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೬ ॥</span></p>
		<p class="verse">ಬ್ರಾಹ್ಮಣ್ಯಲಾಭಪರ್ಯಂತಂ ತಪೋಮಗ್ನಂ ಯಶಸ್ವಿನಮ್।<br/>ಲಬ್ಧಬ್ರಾಹ್ಮಣ್ಯಸೌಭಾಗ್ಯಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೭ ॥</span></p>
		<p class="verse">ಸೂರ್ಯಾನುಗ್ರಹಸಂಪನ್ನಂ ಗಾಯತ್ರೀಮಂತ್ರದರ್ಶಕಮ್।<br/>ಬ್ರಹ್ಮರ್ಷಿಂ ಬ್ರಾಹ್ಮಣಂ ಶ್ರೇಷ್ಠಂ <strong>ವಿಶ್ವಾಮಿತ್ರ</strong>ಮಹಂ ಭಜೇ <span class="verse-num">॥೮ ॥</span></p>
		<p class="verse"><strong>ವಿಶ್ವಾಮಿತ್ರಾ</strong>ಷ್ಟಕಂ ಸ್ತೋತ್ರಂ ಯಃ ಪಠೇತ್ ಪ್ರಯತಃ ಪುಮಾನ್।<br/>ಬ್ರಹ್ಮಚಾರೀ ಗೃಹಸ್ಥೋ ವಾ ಶ್ರದ್ಧಾಭಕ್ತಿಸಮನ್ವಿತಃ ॥</p>
		<p class="verse">ಧೈರ್ಯಂಶೌರ್ಯಂತಥಾ ವೀರ್ಯಂಶ್ರದ್ಧಾಂ ಮೇಧಾಂ ಧನಂ ಬಲಂ।<br/>ಲಭತೇ ಸರ್ವಕಾಮಾಂಶ್ಚ <strong>ವಿಶ್ವಾಮಿತ್ರ</strong>ಪ್ರಸಾದತಃ ॥</p>
		<p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ ॥</strong></p>
	</section>
	<section class="level1 numbered" epub:type="chapter" role="doc-chapter" id="id-031">
		<h1 class="level1-title" epub:type="title"><span class="num">31.</span> ಅಧ್ಯಯನಮಾಡಲೇಬೇಕಾದ ಮಂತ್ರಗಳು</h1>
		<p>ಬ್ರಹ್ಮೋಪದೇಶವನ್ನು ಪಡೆದಮೇಲೆ ಬ್ರಹ್ಮಚಾರಿಯಾದ ವಟುವು ಅವಶ್ಯವಾಗಿ ಬ್ರಹ್ಮದ ಆರಾಧನೆಯನ್ನು ಮಾಡಬೇಕಲ್ಲವೇ? ಬ್ರಹ್ಮವೆಂದರೆ ಪವಿತ್ರವಾದ ವೇದ. ವೇದಾಧ್ಯಯನವೇ ಬ್ರಹ್ಮಾರಾಧನೆ; ವೇದಾಧ್ಯಯನಕ್ಕಾಗಿಯೇ ಅಲ್ಲವೇ ಬ್ರಹ್ಮೋಪದೇಶಗ್ರಹಣ? ಅಂದಮೇಲೆ ಬ್ರಹ್ಮಚಾರಿಯಾದವನು ಕೆಲವು ವೇದಮಂತ್ರಗಳನ್ನಾದರೂ ಅಭ್ಯಾಸಮಾಡಲೇಬೇಕಲ್ಲವೇ? ಅವುಗಳಾವುವೆಂದರೆ:</p>
		<ol>
			<li><strong>ಸಂಧ್ಯಾವಂದನೆ ಹಾಗೂ ದೇವಪೂಜಾಮಂತ್ರಗಳು</strong>: ಸಂಧ್ಯಾವಂದನೆಯಲ್ಲಿ ಬರುವ ಹಾಗೂ ಷೋಡಶೋಪಚಾರದೇವಪೂಜೆಯಲ್ಲಿ ಬರುವ ಮಂತ್ರಗಳನ್ನು ಸ್ವರಸಹಿತವಾಗಿ ಸರಿಯಾಗಿ ಅಧ್ಯಯನಮಾಡಲೇಬೇಕು.</li>
			<li><strong>ಪುರುಷಸೂಕ್ತ ಶ್ರೀಸೂಕ್ತ ಮಂತ್ರಗಳು</strong>: ಅಭಿಷೇಕಕ್ಕೂ ಹಾಗೂ ನಿತ್ಯಪಾರಾಯಣಕ್ಕೂ ಈ ಮಂತ್ರಗಳನ್ನು ಗಟ್ಟುಮಾಡಲೇಬೇಕು.</li>
			<li><strong>ನಮಕ ಹಾಗೂ ಚಮಕ ಮಂತ್ರಗಳು</strong>: <strong>ಓಂ ನಮೋ ಭಗವ<span class="en">b</span>ತೇ ರು<span class="en">a</span>ದ್ರಾಯ</strong> ಎಂದು ಪ್ರಾರಂಭಗೊಳ್ಳುವ ರುದ್ರಾಧ್ಯಾಯದ ಸಂಪೂರ್ಣಮಂತ್ರಗಳನ್ನು ಗಟ್ಟುಮಾಡಬೇಕು. ಇದಕ್ಕೆ <strong>ರುದ್ರಾಧ್ಯಾಯ</strong>ವೆಂದೂ <strong>ಶ್ರೀರುದ್ರ</strong>ವೆಂದೂ ಹೆಸರು. ಪ್ರತಿದಿನದ ಶ್ರೀರುದ್ರಪಾರಾಯಣದಿಂದ ರುದ್ರದೇವನು ಸುಪ್ರೀತನಾಗಿ ದೀರ್ಘಾಯುಷ್ಯವನ್ನು ಕೊಡುತ್ತಾನೆ. ಅನಂತರ <strong>ಚಮಕ</strong> ಮಂತ್ರಗಳನ್ನೂ ಗಟ್ಟುಮಾಡಬೇಕು. <strong>ನಮಕ ಚಮಕ</strong> ಮಂತ್ರಗಳ ಪಾರಾಯಣದಿಂದ ಸರ್ವಪಾಪಗಳೂ ಕ್ಷಯವಾಗುತ್ತವೆ.</li>
			<li><strong>ತೈತ್ತಿರೀಯೋಪನಿಷನ್ಮಂತ್ರಗಳು</strong>: ಕೃಷ್ಣಯಜುರ್ವೇದಕ್ಕೆ ಸೇರಿದ ತೈತ್ತಿರೀಯ ಆರಣ್ಯಕದ ಕೊನೆಯ ಭಾಗಗಳಾದ <strong>ಶೀಕ್ಷಾವಲ್ಲೀ</strong>, <strong>ಆನಂದವಲ್ಲೀ</strong>, <strong>ಭೃಗುವಲ್ಲೀ</strong> ಮಂತ್ರಗಳನ್ನು ಸರಿಯಾಗಿ ಅಧ್ಯಯನಮಾಡಬೇಕು. ನಾಲ್ಕನೆಯ ಭಾಗವಾದ <strong>ಮಹಾನಾರಾಯಣೋಪನಿಷತ್</strong> ಮಂತ್ರಗಳನ್ನೂ ಗಟ್ಟುಮಾಡಬೇಕು. ಇದರಲ್ಲಿ ನಿತ್ಯಬಳಕೆಯ ಅನೇಕ ಮಂತ್ರಗಳಿರುತ್ತವೆ.</li>
			<li><strong>ಚತುರ್ವೇದ ಮಂತ್ರಗಳು</strong>: ಋಗ್ವೇದ, ಯಜುರ್ವೇದ, ಸಾಮವೇದ ಮತ್ತು ಅಥರ್ವವೇದಗಳಿಂದ ನಾಲ್ಕಾರು ಕಾಲೋಚಿತ ಮಂತ್ರಗಳನ್ನಾದರೂ ಬ್ರಹ್ಮಚಾರಿಯಾದವನು ಅಧ್ಯಯನಮಾಡಬೇಕು.</li>
		</ol>
		<p>ಹೀಗೆ ಅಧ್ಯಯನಮಾಡಿದಾಗ ಬ್ರಹ್ಮೋಪದೇಶವನ್ನು ಅಂದರೆ ಉಪನಯನವನ್ನು ಮಾಡಿಸಿಕೊಂಡದ್ದು ನಿಜಕ್ಕೂ ಸಾರ್ಥಕವಾಗುತ್ತದೆಯಲ್ಲವೇ? ಪ್ರತಿದಿನವೂ ಬ್ರಹ್ಮಚಾರಿಯಾದವನು <strong>ಬ್ರಹ್ಮಯಜ್ಞ</strong>ವನ್ನೂ ಮಾಡಲೇಬೇಕು. ವೇದಾಧ್ಯಯನಕ್ಕೇ ಮತ್ತೊಂದು ಹೆಸರು <strong>ಬ್ರಹ್ಮಯಜ್ಞ </strong>ಎಂದು.</p>
	</section>
	<section class="level1 numbered" epub:type="chapter" role="doc-chapter" id="id-032">
		<h1 class="level1-title" epub:type="title"><span class="num">32.</span> ಸೂರ್ಯನ ಹತ್ತು ಮಹಿಮೆಗಳು</h1>
		<p>ಸಂಧ್ಯೋಪಾಸನೆಯೆಂದರೂ ಸೂರ್ಯೋಪಾಸನೆಯೆಂದರೂ ಒಂದೇ. ಸಂಧ್ಯೋಪಾಸನೆಯಲ್ಲಿ ಸೂರ್ಯನೇ ಕೇಂದ್ರಬಿಂದು. ಗಾಯತ್ರೀಮಂತ್ರಕ್ಕೆ ಸೂರ್ಯನೇ ದೇವತೆ. ಹೀಗಾಗಿ ಸೂರ್ಯನ ಮಹಿಮೆಯನ್ನು ತಿಳಿಯಬೇಕಲ್ಲವೇ? ಸರಿ, ನಾವೀಗ ಸೂರ್ಯನ ಹತ್ತು ಮಹಿಮೆಗಳನ್ನು ಸಂಕ್ಷೇಪವಾಗಿ ನೋಡೋಣ:</p>
		<ol>
			<li><strong>ಸೂರ್ಯನು ಪ್ರತ್ಯಕ್ಷದೇವತೆ</strong>: ಪ್ರತಿದಿನವೂ ನಾವುಗಳು ಪ್ರತ್ಯಕ್ಷಪ್ರಮಾಣಗಳಿಂದ ಸೂರ್ಯನನ್ನು ನೋಡುತ್ತೇವೆ. ಎಲ್ಲರಿಗೂ ಕಣ್ಣುಗಳಿಗೆ ಕಾಣುವ ಪ್ರತ್ಯಕ್ಷ ದೇವತೆಯೆಂದರೆ ಸೂರ್ಯನೇ.</li>
			<li><strong>ಸೂರ್ಯನು ಪ್ರಕಾಶಸ್ವರೂಪನು</strong>: ಸೂರ್ಯನೆಂದರೂ ಪ್ರಕಾಶವೆಂದರೂ ಒಂದೇ. ತೇಜಃಸ್ವರೂಪನಾದ ಸೂರ್ಯನ ಉಪಾಸನೆಯಿಂದ ನಮಗೂ ತೇಜಸ್ಸು ಉಂಟಾಗುತ್ತದೆ.</li>
			<li><strong>ಸೂರ್ಯನು ಗ್ರಹರಾಜ</strong>: ನವಗ್ರಹಗಳಲ್ಲಿ ಸೂರ್ಯನೇ ಪ್ರಭಾವಶಾಲಿ. ನವಗ್ರಹಗಳಲ್ಲಿ ಸೂರ್ಯನೇ ಪ್ರಥಮಗ್ರಹ, ಹಾಗೂ ಗ್ರಹಗಳಿಗೆಲ್ಲ ಸೂರ್ಯನೇ ರಾಜನೂ ಹೌದು.</li>
			<li><strong>ಸೂರ್ಯನು ಸರ್ವಲೋಕಚಕ್ಷು</strong>: ಸಕಲ ಪ್ರಾಣಿಗಳಿಗೂ ಸೂರ್ಯನೇ ಕಣ್ಣಾಗಿರುತ್ತಾನೆ. ಸೂರ್ಯನಿಂದಲೇ ಎಲ್ಲರಿಗೂ ಬೆಳಕು ಉಂಟಾಗುತ್ತಿದೆ.</li>
			<li><strong>ಸೂರ್ಯನು ವೇದಪ್ರತಿಪಾದ್ಯದೇವತೆ</strong>: ವೇದಗಳು ಬಾಯಿಬಿಟ್ಟು ಸೂರ್ಯನನ್ನು ನೂರಾರು ಮಂತ್ರಗಳಿಂದ ಸ್ತೋತ್ರಮಾಡುತ್ತವೆ.</li>
			<li><strong>ಸೂರ್ಯನು ಸರ್ವಾಂತರ್ಯಾಮಿ</strong>: ಸೂರ್ಯದೇವತೆಯು ಎಲ್ಲ ಪ್ರಾಣಿಗಳಿಗೂ ಅಂತರಾತ್ಮನಾಗಿ ಸರ್ವಾಂತರ್ಯಾಮಿಯಾಗಿರುತ್ತಾನೆ.</li>
			<li><strong>ಸೂರ್ಯನು ಸರ್ವದಾ ಜಾಗೃತ</strong>: ಸೋಮಾರಿತನವೇ ಇಲ್ಲದೆ ಸೂರ್ಯನುಯಾವಾಗಲೂ ಇಡೀಬ್ರಹ್ಮಾಂಡವನ್ನೇ ಬೆಳಗುತ್ತಾ ಇರುತ್ತಾನೆ.</li>
			<li><strong>ಸೂರ್ಯನು ಅಹಂಕಾರರಹಿತನು</strong>: ಇಡೀ ವಿಶ್ವವನ್ನೇ ಬೆಳಗುತ್ತಾ ಸೂರ್ಯನು ನಿರಹಂಕಾರಿಯಾಗಿರುತ್ತಾನೆ.</li>
			<li><strong>ಸೂರ್ಯನು ಸಮಚಿತ್ತನು</strong>: ಉದಯಿಸುವಾಗಲೂ ಅಸ್ತಮಾನನಾಗುವಾಗಲೂ ಸೂರ್ಯನು ನಿರ್ವಿಕಾರಿಯಾಗಿ ಸಮಚಿತ್ತನೇ ಆಗಿರುತ್ತಾನೆ.</li>
			<li><strong>ಸೂರ್ಯನು ರಾಗದ್ವೇಷರಹಿತನು</strong>: ಸೂರ್ಯಭಗವಂತನು ಗಂಗಾನದಿ ಯನ್ನೂ ಶ್ಮಶಾನವನ್ನೂ ರಾಗದ್ವೇಷರಹಿತನಾಗಿ ಸಮನಾಗಿ ಬೆಳಗುತ್ತಿದ್ದಾನೆ.</li>
		</ol>
	</section>
	<section class="level1 numbered" epub:type="chapter" role="doc-chapter" id="id-033">
		<h1 class="level1-title" epub:type="title"><span class="num">33.</span> ವೇದಗಳ ಇಪ್ಪತ್ತು ಮಹತ್ತ್ವಗಳು</h1>
		<p>ವೇದಸ್ವೀಕಾರಕ್ಕಾಗಿಯೇ <strong>ಉಪನಯನ</strong>; ಆದ್ದರಿಂದಲೇ ಉಪನಯನಕ್ಕೆ <strong>ಬ್ರಹ್ಮೋಪದೇಶ</strong> ಎಂದೂ ಹೆಸರು. ಉಪನೀತನಾದ ವಟು ವೇದಾಧ್ಯಯನವನ್ನೇ ಮಾಡದೇ ಹೋದರೆ ಏನು ಪ್ರಯೋಜನ? ವೇದಾಧ್ಯಯನವೇ ಬ್ರಹ್ಮಚರ್ಯದ ಗುರಿ ಹಾಗೂ ಉದ್ದೇಶ. ವೇದದ ಕೆಲವು ಮಂತ್ರಗಳನ್ನಾದರೂ ಬ್ರಹ್ಮಚಾರಿಯಾದಮೇಲೆ ಅಧ್ಯಯನಮಾಡಲೇಬೇಕು. ಯಾವನ ಬಾಯಿಯಲ್ಲಿ ವೇದಮಂತ್ರಗಳು ನೆಲೆನಿಂತಿರುತ್ತವೆಯೋ ಅವನೇ ಸಾಕ್ಷಾತ್ ಪರಮೇಶ್ವರ. ವೇದಪುರುಷನನ್ನು ನಡೆದಾಡುವ ದೇವರೆಂದೇ ಭಾವಿಸಬೇಕು.</p>
		<p>ಸರಿ, ನಾವೀಗ ವೇದಗಳ ಮಹಿಮೆಯನ್ನು ಸಂಕ್ಷೇಪವಾಗಿ ನೋಡೋಣ:</p>
		<ol>
			<li>ವೇದಗಳು ಪುರುಷರಿಂದ ರಚಿಸಲ್ಪಟ್ಟ ಕಾವ್ಯನಾಟಕಗ್ರಂಥಗಳಂತೆ ಅಲ್ಲ.</li>
			<li>ಪರಮಾತ್ಮನ ಉಸಿರೇ ವೇದಗಳು, ಭಗವಂತನ ವಾಣಿಯೇ ವೇದಗಳು.</li>
			<li>ವೇದಗಳು ಅನಂತವಾಗಿವೆ, ಸಾಗರದಷ್ಟೇ ವಿಶಾಲವಾಗಿರುತ್ತವೆ.</li>
			<li>ವೇದಗಳು ಜ್ಞಾನಭಂಡಾರ; ಸಮಸ್ತಜ್ಞಾನಗಳೂ ವೇದಗಳಲ್ಲಿ ಅಡಕವಾಗಿವೆ.</li>
			<li>ಕರ್ಮ, ಭಕ್ತಿ, ಉಪಾಸನೆ, ಬ್ರಹ್ಮಜ್ಞಾನಗಳನ್ನು ವೇದಗಳು ತಿಳಿಸುತ್ತವೆ.</li>
			<li>ಜನ್ಮಾಂತರ, ಲೋಕಾಂತರಗಳನ್ನು ನಮಗೆ ವೇದಗಳೇ ತಿಳಿಸಬೇಕು.</li>
			<li>ಸಕಲಮಾನವರಿಗೂ ಇಷ್ಟಫಲಪ್ರಾಪ್ತಿಗೂ ಅನಿಷ್ಟಪರಿಹಾರಕ್ಕೂ ಉಪಾಯ ಗಳನ್ನು ವೇದಗಳು ತಿಳಿಸುತ್ತವೆ.</li>
			<li>ಅತೀಂದ್ರಿಯರಾದ ದೇವತೆಗಳ ಸ್ವರೂಪವನ್ನು ವೇದಗಳು ತಿಳಿಸುತ್ತವೆ.</li>
			<li>ಸಕಲ ಸ್ಮೃತಿ ಪುರಾಣ ಇತಿಹಾಸಗಳಿಗೂ ವೇದಗಳೇ ಮೂಲ.</li>
			<li>ಭಾರತೀಯ ಹಿಂದೂಸಂಸ್ಕೃತಿಗೆ ವೇದಗಳೇ ಮೂಲಪ್ರಮಾಣ.</li>
			<li>ಕರ್ಮಗಳಿಗೂ ಫಲಗಳಿಗೂ ಸಂಬಂಧವನ್ನು ವೇದಗಳು ತಿಳಿಸುತ್ತವೆ.</li>
			<li>ವೇದಪಾರಾಯಣದಿಂದ ಸಕಲಪಾಪರಾಶಿಗಳೂ ದೂರವಾಗುತ್ತವೆ.</li>
			<li>ವೇದಾಂತಗಳು ವೇದದ ಭಾಗವೇ ಆಗಿರುತ್ತವೆ.</li>
			<li>ಆರು ಷಡಂಗಗಳೂ ವೇದದ ಅಂಗಗಳೇ ಆಗಿರುತ್ತವೆ.</li>
			<li>ವೇದಗಳಲ್ಲಿ ಹೇಳದಿರುವುದು ಎಂಬುದು ಯಾವುದೂ ಇಲ್ಲ.</li>
			<li>ಲೋಕಕಲ್ಯಾಣವನ್ನು ವೇದಗಳು ಸಾರುತ್ತವೆ.</li>
			<li>ಮಹರ್ಷಿಗಳಿಗೆ ವೇದಮಂತ್ರಗಳು ಸ್ಫುರಿಸುತ್ತವೆ.</li>
			<li>ವೇದಾಂತಗಳಲ್ಲಿ ಪರಬ್ರಹ್ಮವಿದ್ಯೆಯನ್ನು ತಿಳಿಸಿದೆ.</li>
			<li>ವೇದಾಂತಾರ್ಥಜ್ಞಾನದಿಂದಲೇ ಅವಿದ್ಯಾನಿವೃತ್ತಿ.</li>
			<li>ವೇದಗಳು ನಮಗೆ ಅಮೃತತ್ವಕ್ಕೆ ಸಾಧನಗಳನ್ನು ಹೇಳುತ್ತವೆ.</li>
		</ol>
	</section>
	<section class="level1 numbered" epub:type="chapter" role="doc-chapter" id="id-034">
		<h1 class="level1-title" epub:type="title"><span class="num">34.</span> ಆರೋಗ್ಯಂ ಭಾಸ್ಕರಾದ್ ಇಚ್ಛೇತ್</h1>
		<p>ಸೂರ್ಯದೇವನು ಆರೋಗ್ಯಕಾರಕನು. ಸೂರ್ಯನು ಪ್ರತ್ಯಕ್ಷದೇವತೆ. ವೇದಗಳಲ್ಲಿಯೂ ಉಪನಿಷತ್ತುಗಳಲ್ಲಿಯೂ ಸೂರ್ಯನನ್ನು ಅನೇಕರೀತಿಗಳಲ್ಲಿ ಸ್ತುತಿಸಿದ್ದಾರೆ. ಸೂರ್ಯೋಪಾಸನೆಯಿಂದ ದೈಹಿಕ ಆರೋಗ್ಯವೂ ಮಾನಸಿಕನೆಮ್ಮದಿಯೂ ದೊರಕುತ್ತದೆ. ಋಗ್ವೇದದ ಒಂದು ಮಂತ್ರವನ್ನು ನೋಡೋಣ:</p>
		<p class="verse"> ಓಂ ॥ ಉದ್ಯನ್ನದ್ಯ ಮಿತ್ರಮಹಃ ಆರೋಹನ್ ಉತ್ತರಾಂ ದಿವಮ್ । ಹೃದ್ರೋಗಂ ಮಮ ಸೂರ್ಯ ಹರಿಮಾಣಂ ಚ ನಾಶಯ । ಶುಕೇಷು ಮೇ ಹರಿಮಾಣಂ ರೋಪಣಾಕಾಸು ದಧ್ಮಸಿ । ಅಥೋ ಹಾರಿದ್ರವೇಷು ಮೇ ಹರಿಮಾಣಂ ನಿ ದಧ್ಮಸಿ । ಉದಗಾದಯಮಾದಿತ್ಯಃ ವಿಶ್ವೇನ ಸಹಸಾ ಸಹ । ದ್ವಿಷಂತಂ ಮಹ್ಯಂ ರಂಧಯನ್ ಮೋ ಅಹಂ ದ್ವಿಷತೇ ರಧಮ್ಖ್ ॥</p>
		<p>ಈ ಮಂತ್ರದ ತಾತ್ಪರ್ಯಾಥರ್ವನ್ನು ನಾವೀಗ ನೋಡೋಣ:</p>
		<p class="myquote"><em>ಲೋಕಕ್ಕೆ ಕಲ್ಯಾಣವನ್ನು ಉಂಟುಮಾಡುವಂಥ ಬೆಳಕನ್ನು ಮತ್ತು ಪ್ರಕಾಶವನ್ನು ಉಳ್ಳ ಸೂರ್ಯನೇ, ಇದೀಗ ನೀನು ಮೇಲುಗಡೆಗೆ ಉದಯಿಸುತ್ತಾ ನನ್ನ ಹೃದಯದ, ಮನಸ್ಸಿನ ರೋಗಗಳನ್ನೆಲ್ಲ ನಾಶಮಾಡಿಬಿಡು. ನನ್ನ ಕಣ್ಣಿನ ಕಾಮಾಲೆರೋಗವನ್ನು ಗಿಳಿಗಳಿಗೆ ವರ್ಗಾವಣೆಮಾಡು; ಮತ್ತು ನನ್ನ ಸಕಲ ರೋಗಗಳನ್ನೂ ಗೆದ್ದಲು, ಸೊಳ್ಳೆಗಳೆಂಬ ಕೀಟಗಳಿಗೆ ವರ್ಗಾಯಿಸು. ಉದಯಗೊಳ್ಳುತ್ತಿರುವ ಆದಿತ್ಯನು, ನನ್ನನ್ನು ದ್ವೇಷಮಾಡುತ್ತಿರುವ ಶತ್ರುಗಳನ್ನು ನಾಶಮಾಡಿಬಿಡಲಿ, ಆದರೆ ನಾನು ಮಾತ್ರಾ ಯಾರನ್ನೂ ದ್ವೇಷಮಾಡುವುದು ಬೇಡ. ಎಲೈ ಮಿತ್ರನೆ, ನಿನಗೆ ನಮ್ಮಗಳ ಪ್ರಣಾಮಗಳು. ನಮಗೆ ದೈಹಿಕ ಮಾನಸಿಕ ಆರೋಗ್ಯವನ್ನು ಕೊಡು.</em></p>
		<p>ಈ ಮಂತ್ರಗಳನ್ನು ಹನ್ನೆರಡುಭಾಗಗಳನ್ನಾಗಿ ಮಾಡಿಕೊಂಡು ಸೂರ್ಯನ ಹನ್ನೆರಡು ನಾಮಗಳಿಗೆ ಹೊಂದಿಸಿಕೊಂಡು ಪಠನಮಾಡುತ್ತಾ ಹನ್ನೆರಡು ಸೂರ್ಯನಮಸ್ಕಾರಗಳನ್ನು ಶ್ರದ್ಧಾಭಕ್ತಿಯಿಂದ ಮಾಡುತ್ತಾ ಬರಬೇಕು. ಇದರಿಂದ ಆಧಿವ್ಯಾಧಿಗಳೆಲ್ಲವೂ ನಮ್ಮಿಂದ ದೂರವಾಗಿಬಿಡುತ್ತವೆ. ಸೂರ್ಯನಮಸ್ಕಾರದಿಂದ ತೇಜಸ್ಸಿನ ಜೊತೆಗೆ ಆಯುರಾರೋಗ್ಯಐಶ್ವರ್ಯಾದಿ ಸಂಪತ್ತುಗಳೂ ಲಭಿಸುತ್ತವೆ. ಗಾಯತ್ರೀಮಂತ್ರದಲ್ಲಿ ಉಪಾಸ್ಯದೇವತೆಯೆಂದರೆ ಈ ಸೂರ್ಯಭಗವಂತನೇ ಎಂದು ತಿಳಿಯಬೇಕು.</p>
		<p class="verse">ಆರೋಗ್ಯಂ ಭಾಸ್ಕರಾದ್ ಇಚ್ಛೇತ್ ಧನಮಿಚ್ಛೇತ್ ಹುತಾಶನಾತ್<strong>।</strong> ಜ್ಞಾನಂ ಮಹೇಶ್ವರಾದಿಚ್ಛೇತ್ ಮೋಕ್ಷಮಿಚ್ಛೇಜ್ಜನಾರ್ದನಾತ್<strong> ॥</strong></p>
		<p class="myquote">ಸೂರ್ಯನಿಂದ ಆರೋಗ್ಯವನ್ನೂ ಯಜ್ಞೇಶ್ವರನಿಂದ ಐಶ್ವರ್ಯವನ್ನೂ ಮಹೇಶ್ವರನಿಂದ ಆತ್ಮಜ್ಞಾನವನ್ನೂ ಮಹಾವಿಷ್ಣುವಿನಿಂದ ಮೋಕ್ಷವನ್ನೂ ಪಡೆದುಕೊಳ್ಳಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-035">
		<h1 class="level1-title" epub:type="title"><span class="num">35.</span> ದ್ವಾದಶನಾಮಕನಾದ ಸೂರ್ಯ</h1>
		<p>ಸೂರ್ಯನಿಗೆ ವೇದದಲ್ಲಿ ಅನೇಕ ಹೆಸರುಗಳಿರುತ್ತವೆ. ಸೂರ್ಯನಮಸ್ಕಾರವನ್ನು ಮಾಡುವಾಗ ಸೂರ್ಯನಿಗೆ ಹನ್ನೆರಡು ನಾಮಗಳನ್ನು ಹೇಳುತ್ತೇವಲ್ಲವೆ?</p>
		<p>ಆ ದ್ವಾದಶನಾಮಗಳ ಅರ್ಥವನ್ನು ನಾವೀಗ ನೋಡೋಣ: ಮಿತ್ರ, ರವಿ, ಸೂರ್ಯ, ಭಾನು, ಖಗ, ಪೂಷ, ಹಿರಣ್ಯಗರ್ಭ, ಮರೀಚಿ, ಆದಿತ್ಯ, ಸವಿತೃ, ಅರ್ಕ, ಭಾಸ್ಕರ—ಎಂಬೀ ಹನ್ನೆರಡು ನಾಮಗಳೂ ಸೂರ್ಯನನ್ನೇ ಹೇಳುತ್ತವೆ.</p>
		<ol>
			<li><strong>ಮಿತ್ರಃ</strong>: <strong>ಮೇದ್ಯತಿ ಇತಿ ಮಿತ್ರಃ</strong>; ಇಡೀ ಜಗತ್ತಿಗೆ ಬೆಳಕನ್ನು ಕೊಡುತ್ತಾ ಎಲ್ಲರಿಗೂ ಸ್ನೇಹಿತನಂತಿದ್ದು ಎಲ್ಲರನ್ನೂ ಸ್ನೇಹದಿಂದ ಕಾಣುವುದರಿಂದ ಸೂರ್ಯನು, <strong>ಮಿತ್ರನು</strong>.</li>
			<li><strong>ರವಿಃ</strong>:<strong> ರೂಯತೇ, ಸ್ತೂಯತೇ ಇತಿ ರವಿಃ</strong>; ವೇದಪುರಾಣಗಳಿಂದ ಸ್ತುತಿಸಲ್ಪಡುವವನು; <strong>ರವತೇ ಇತಿ ರವಿಃ</strong>, ಎಲ್ಲೆಡೆಗಳಲ್ಲೂ ಹೋಗುವವನು.</li>
			<li><strong>ಸೂರ್ಯಃ</strong>: <strong>ಸರತಿ ಇತಿ ಸೂರ್ಯಃ</strong>; <strong>ಸೃ-ಗತೌ</strong> ಧಾತು. <strong>ಸುವತಿ ಪ್ರೇರಯತಿ ಸರ್ವಾನ್ ಕರ್ಮಸು ಇತಿ ಚ ಸೂರ್ಯಃ</strong>. ವಿಶ್ವವನ್ನೆಲ್ಲ ಸುತ್ತುವುದರಿಂದಲೂ ಸರ್ವ ಪ್ರಾಣಿಗಳನ್ನೂ ಅವರವರ ಕರ್ಮಗಳಲ್ಲಿ ಪ್ರೇರಿಸುವುದರಿಂದಲೂ ಇವನು <strong>ಸೂರ್ಯ</strong>ನೆನಿಸಿರುತ್ತಾನೆ.</li>
			<li><strong>ಭಾನುಃ</strong>: <strong>ಭಾತಿ ಇತಿ ಭಾನುಃ</strong>; ತೇಜಸ್ಸಿನಿಂದ ಹೊಳೆಯುವವನು.</li>
			<li><strong>ಖಗಃ</strong>: <strong>ಖೇ ಆಕಾಶೇ ಗಚ್ಛತಿ ಸಂಚರತಿ ಇತಿ ಖಗಃ</strong>, ಆಕಾಶದಲ್ಲಿ ಸದಾ ಸಂಚರಿಸುವುದರಿಂದ ಇವನು <strong>ಖಗ</strong> ಎನಿಸಿರುತ್ತಾನೆ.</li>
			<li><strong>ಪೂಷಾ</strong>: ನಕಾರಾಂತ <strong>ಪೂಷನ್</strong> ಶಬ್ದ. <strong>ಪುಷ್ಣಾತಿ, ಪೂಷತಿ ವಾ ಇತಿ ಪೂಷಾ</strong>. ಜಗತ್ತನ್ನು ಪೋಷಿಸುವುದರಿಂದಲೂ, ತಾನು ಬೆಳೆಯುವುದರಿಂದಲೂ <strong>ಪೂಷನು.</strong></li>
			<li><strong>ಹಿರಣ್ಯಗರ್ಭ</strong>: ಹಿರಣ್ಯದಂಥ ಕಾಂತಿಯನ್ನು ತನ್ನೊಳಗೆ ಉಳ್ಳವನು.</li>
			<li><strong>ಮರೀಚಿಃ</strong>: <strong>ಮ್ರಿಯತೇ ಅಸ್ಮಿನ್ ತಮಃ ಇತಿ</strong>. ಯಾವನಲ್ಲಿ ಕತ್ತಲೆಯು ನಾಶವಾಗುತ್ತದೆಯೋ ಅವನು <strong>ಮರೀಚಿ</strong>. ಕಿರಣಗಳನ್ನುಳ್ಳವನೂ <strong>ಮರೀಚಿ</strong>.</li>
			<li><strong>ಆದಿತ್ಯಃ</strong>: ಅದಿತಿಯ ಸುಪುತ್ರನಾದ್ದರಿಂದ <strong>ಆದಿತ್ಯನು</strong>.</li>
			<li><strong>ಸವಿತಾ</strong>: <strong>ಷೂ-ಪ್ರೇರಣೇ</strong> ಧಾತು, <strong>ಸುವತಿ ಪ್ರೇರಯತಿ ಇತಿ ಸವಿತಾ; ಸೂತೇ ಸರ್ವಾನ್ ಇತಿ ಚ ಸವಿತಾ</strong>. ಎಲ್ಲರನ್ನೂ ಪ್ರೇರಿಸುವವನು; ಎಲ್ಲವನ್ನೂ ಸೃಷ್ಟಿಮಾಡುವವನಾದ್ದರಿಂದಲೂ ಇವನು <strong>ಸವಿತಾ</strong>.</li>
			<li><strong>ಅರ್ಕಃ</strong>: <strong>ಅರ್ಕ-ಸ್ತವನೇ</strong> ಧಾತು. <strong>ಸರ್ವೈಃ ಅರ್ಕ್ಯತೇ ಸ್ತೂಯತೇ ಇತಿ ಅರ್ಕಃ</strong>. ಎಲ್ಲರಿಂದಲೂ ಸ್ತುತಿಸಲ್ಪಡುವವನಾದ್ದರಿಂದ <strong>ಅರ್ಕನು</strong>.</li>
			<li><strong>ಭಾಸ್ಕರಃ</strong>: ಬೆಳಕನ್ನು ಉಂಟುಮಾಡುವವನೇ <strong>ಭಾಸ್ಕರ</strong>.</li>
		</ol>
	</section>
	<section class="level1 numbered" epub:type="chapter" role="doc-chapter" id="id-036">
		<h1 class="level1-title" epub:type="title"><span class="num">36.</span> ಸವಿತೃದೇವನ ಕೆಲವು ಸ್ವರೂಪಗಳು</h1>
		<p><strong>ಸವಿತಾ</strong> ಎಂದರೆ ಪ್ರೇರಣೆಮಾಡುವವನು. <strong>ಷೂ-ಪ್ರೇರಣೇ</strong> ಎಂಬ ಧಾತುವಿನಿಂದ <strong>ಸುವತಿ ಪ್ರೇರಯತಿ ಇತಿ ಸವಿತಾ</strong>, ಈ ಸವಿತೃ ಶಬ್ದವು ಬಂದಿರುತ್ತದೆ. <strong>ಸೂತೇ ಇತಿ ಚ ಸವಿತಾ</strong>, ವಿಶ್ವವನ್ನು ಸೃಷ್ಟಿಸುವವನೂ <strong>ಸವಿತೃವೇ</strong>. ಅಂತೂ <strong>ಸವಿತೃ</strong> ಎಂದರೆ <strong>ಸೂರ್ಯ</strong> ಎಂದರ್ಥ. ವೇದಾಂತಗಳಲ್ಲಿ ಈ ಸೂರ್ಯನನ್ನೇ ಬೇರೆಬೇರೆಯ ಈ ಹೆಸರುಗಳಿಂದ ಕರೆದಿರುತ್ತದೆ:</p>
		<ol>
			<li><strong>ಪ್ರಥಮಜಃ</strong>: ಪರಬ್ರಹ್ಮದಿಂದ ಮೊಟ್ಟಮೊದಲಿಗೆ ಹುಟ್ಟಿದವನು. ಇವನಿಂದ ಈಚೆಗೆ ಪ್ರಾಣಿಗಳ ಸೃಷ್ಟಿಯಾಯಿತು.</li>
			<li><strong>ವಿರಾಟ್ಪುರುಷಃ</strong>: ಸಮಷ್ಟಿಕರಣಾತ್ಮನು. ಇಡೀ ಬ್ರಹ್ಮಾಂಡವನ್ನೇ ತನಗೆ ಶರೀರವನ್ನಾಗಿ ಉಳ್ಳ, ಅತ್ಯಂತ ವ್ಯಾಪಕನಾದ ಪುರುಷನು.</li>
			<li><strong>ಹಿರಣ್ಯಗರ್ಭಃ</strong>: ಹಿರಣ್ಯವನ್ನು ಎಂದರೆ ಪ್ರಕಾಶವನ್ನು ಉಳ್ಳವನು. ಅತ್ಯಂತಸೂಕ್ಷ್ಮನೂ, ಜ್ಯೋತಿಃಸ್ವರೂಪನೂ, ಪರಿಶುದ್ಧನೂ ಆದವನು.</li>
			<li><strong>ಪ್ರಜಾಪತಿಃ</strong>: <strong>ಪ್ರಜಾನಾಂ ಪತಿಃ ಪ್ರಜಾಪತಿಃ</strong>; ಚರಾಚರಾತ್ಮಕವಾದ ಸಕಲಪ್ರಪಂಚಕ್ಕೂ ಕಾರಣನಾಗಿ ಆತ್ಮನಾಗಿ ಇರುವವನು.</li>
			<li><strong>ಬ್ರಹ್ಮಾ</strong>: <strong>ಬೃಂಹತಿ ಇತಿ ಬ್ರಹ್ಮಾ</strong>. ಇಡೀ ಪ್ರಾಣಿಸಮೂಹಕ್ಕೆಲ್ಲಾ ದೊಡ್ಡವನಾಗಿ, ವಿಶ್ವಕ್ಕೆ ಕರ್ತೃವಾಗಿ, ಭುವನಕ್ಕೆ ಪೋಷಕನಾದ ಆತ್ಮ.</li>
			<li><strong>ಪ್ರಾಣಃ</strong>: ಪರಬ್ರಹ್ಮದಿಂದ ಹುಟ್ಟಿದ, ಪ್ರಥಮ ಚಿನ್ಮಾತ್ರತತ್ತ್ವ. <strong>ಪ್ರಕರ್ಷೇಣ ಅನಿತಿ ಇತಿ ಪ್ರಾಣಃ</strong>, ಸಕಲ ಕ್ರಿಯೆಗಳಿಗೂ ಮೂಲವಾದವನು.</li>
			<li><strong>ಅಂತರ್ಯಾಮಿ</strong>: ಎಲ್ಲಾ ಪ್ರಾಣಿಗಳೊಳಗೆ ಇದ್ದುಕೊಂಡು ಶರೀರೇಂದ್ರಿಯಮನೋಬುದ್ಧಿ ಕರಣಗಳನ್ನು ಸಂಯಮನಮಾಡುತ್ತಿರುವ ಆತ್ಮಾ.</li>
			<li><strong>ವಾಯುಃ</strong>: ಆಧಿಭೌತಿಕವಾಗಿ ಪಂಚಭೂತಗಳನ್ನೂ ಸಂಯಮನಮಾಡುವವನು. ಇವನಿಗೇ <strong>ಸಂವರ್ಗ</strong> ಎಂದೂ ಹೆಸರು.</li>
			<li><strong>ಸೂತ್ರಾತ್ಮಾ</strong>: ಸೂಕ್ಷ್ಮನಾಗಿ ಸರ್ವವ್ಯಾಪಕನಾಗಿರುವ ಪ್ರತ್ಯಗಾತ್ಮಾ.</li>
			<li><strong>ಅಪರಂ ಬ್ರಹ್ಮ</strong>, <strong>ಉಪಾಸ್ಯಂ ಬ್ರಹ್ಮ</strong>; <strong>ಕಾರ್ಯಂ ಬ್ರಹ್ಮ</strong>, <strong>ಶಬಲಂ ಬ್ರಹ್ಮ</strong>: ಪರಬ್ರಹ್ಮಕ್ಕಿಂತ ಸ್ವಲ್ಪ ಕೆಳಗಿನ ಬ್ರಹ್ಮ, ಉಪಾಸ್ಯವಾದ ಬ್ರಹ್ಮ. ಇವನೇ <strong>ಸವಿತೃ</strong>ದೇವತೆಯು.</li>
			<li><strong>ಸರ್ವಕರಣಾತ್ಮಾ:</strong> ಸರ್ವಕರಣಗಳಿಗೂ ಸಮಷ್ಟಿರೂಪಾತ್ಮನು.</li>
			<li><strong>ಪರಾ ಪ್ರಕೃತಿ:</strong> ನಿರ್ಗುಣವಾದ ಪರಬ್ರಹ್ಮಕ್ಕೆ ಸೂರ್ಯನು ಹಿರಣ್ಯಗರ್ಭ ನೆಂಬ ಚೈತನ್ಯ ಸ್ವರೂಪನಾದ ಪ್ರಪ್ರಥಮ ಉಪಾಧಿಯು.</li>
		</ol>
	</section>
	<section class="level1 numbered" epub:type="chapter" role="doc-chapter" id="id-037">
		<h1 class="level1-title" epub:type="title"><span class="num">37.</span> ಇದು, ಸಪ್ತಕೋಟಿಮಂತ್ರರಾಜ!</h1>
		<p>ಉಪನೀತನಾದ ವಟುವಿಗೆ ಗಾಯತ್ರೀಮಂತ್ರವೊಂದೇ ಸಾಕು. ಗಾಯತ್ರೀ ಮಂತ್ರವೊಂದನ್ನು ಬ್ರಹ್ಮಚಾರಿಯು ಸಿದ್ಧಿಸಿಕೊಂಡುಬಿಟ್ಟರೆ ಇದರಲ್ಲಿ ಎಲ್ಲ ಸಿದ್ಧಿಗಳೂ ಅಡಕವಾಗಿಬಿಡುತ್ತವೆ. ಗಾಯತ್ರೀಮಂತ್ರದ ಅಥವಾ ಸಾವಿತ್ರೀಮಂತ್ರದ ಪುರಶ್ಚರಣೆಯೊಂದರಿಂದಲೇ ಸಕಲಸಂಪತ್ತುಗಳೂ ಸಿದ್ಧಿಸುತ್ತವೆ. ಈ ಅದ್ಭುತಮಂತ್ರದ ಜಪಾನುಷ್ಠಾನದಿಂದ ಚಿತ್ತಶುದ್ಧಿಯೂ ಆಗಿ ಆತ್ಮಜ್ಞಾನವೂ ಉಂಟಾಗಿಬಿಡುತ್ತದೆ. ಈ ಸಾವಿತ್ರೀ ಗಾಯತ್ರೀಮಂತ್ರದಲ್ಲಿ ಇನ್ನಿತರ ಸಕಲಮಂತ್ರಗಳೂ ಅಡಕವಾಗಿಬಿಟ್ಟಿರುತ್ತವೆ!</p>
		<p>ಆದ್ದರಿಂದಲೇ ಇದಕ್ಕೆ <strong>ಮಂತ್ರರಾಜ</strong>, <strong>ಕೋಟಿಮಂತ್ರರಾಜ</strong>, <strong>ಸಪ್ತಕೋಟಿಮಂತ್ರರಾಜ</strong>—ಎಂದೆಲ್ಲ ಹೆಸರುಗಳಿರುತ್ತವೆ.</p>
		<p><strong>ಸಪ್ತಕೋಟಿಮಂತ್ರರಾಜ</strong> ಎಂದರೆ ಏಳುಕೋಟಿಮಂತ್ರಗಳಿಗೂ ಈ ಗಾಯತ್ರೀಮಂತ್ರವು ರಾಜನಂತಿದೆ ಎಂದರ್ಥ. ಎಲ್ಲಾ ಮಂತ್ರಗಳ ಪೈಕಿ ಈ ಮಂತ್ರವು ಅತ್ಯಂತ ಶ್ರೇಷ್ಠಹಾಗೂ ಪ್ರಭಾವಯುಕ್ತವಾದದ್ದು ಎಂದು ತಿಳಿಯಬೇಕು. ಹಾಗಾದರೆ ಒಟ್ಟು ಏಳುಕೋಟಿಮಂತ್ರಗಳಿವೆಯೇ? ಅವುಗಳಾವುವು? ಎಂದರೆ ಹೌದು, ಒಂದೊಂದಕ್ಷರವೂ ಒಂದೊಂದು ಮಂತ್ರವೇ ಆಗಿರುತ್ತದೆ. ಹೀಗಾಗಿ ವೇದ ಶಾಸ್ತ್ರ ಸ್ಮೃತಿ ಇತಿಹಾಸ ಪುರಾಣಗಳಲ್ಲಿರುವ ಒಂದೊಂದು ಅಕ್ಷರವೂ ಒಂದೊಂದು ಮಂತ್ರವೇ ಎಂದು ತಿಳಿಯಬೇಕು; ಏಕೆಂದರೆ:</p>
		<p class="verse">ಅಮಂತ್ರಮಕ್ಷರಂ ನಾಸ್ತಿ , ನಾಸ್ತಿ ಮೂಲಮನೌಷಧಮ್।<br/>ಅಯೋಗ್ಯಃ ಪುರುಷೋ ನಾಸ್ತಿ , ಯೋಜಕಸ್ತತ್ರ ದುರ್ಲಭಃ ॥</p>
		<p class="myquote"><em>ಮಂತ್ರವಲ್ಲದ ಅಕ್ಷರವೇ ಇಲ್ಲ, ಔಷಧವಲ್ಲದ ಗಿಡವೇ ಇಲ್ಲ, ಯೋಗ್ಯನಲ್ಲದ ಮನುಷ್ಯನೂ ಇಲ್ಲ ; ಆದರೆ ಅದನ್ನು ಗುರುತಿಸುವಂಥ ಹಾಗೂ ಉಪಯೋಗಿಸುವಂಥ ಜಾಣನು ಮಾತ್ರ ದುರ್ಲಭ!</em></p>
		<p>ಇರಲಿ, ಅಂತೂ ಸಾವಿತ್ರೀಮಂತ್ರಕ್ಕೆ ಸವಿತೃದೇವತೆಯೇ ದೇವತೆಯಾದ್ದರಿಂದ, ಅಂಥ ಸವಿತೃದೇವನನ್ನು ಒಲಿಸಿಕೊಂಡುಬಿಟ್ಟರೆ, ಸಂತುಷ್ಟನಾದ ಸೂರ್ಯನು ಅಂಥವರಿಗೆ ಆಯುಷ್ಯ, ಆರೋಗ್ಯ, ಐಶ್ವರ್ಯ, ವಿದ್ಯಾ, ಬುದ್ಧಿ , ಮೇಧಾ, ಪ್ರಜ್ಞಾ, ಧೈರ್ಯ, ಉತ್ಸಾಹ, ತಾರುಣ್ಯ, ಅಧಿಕಾರ, ಕೀರ್ತಿ, ಬ್ರಹ್ಮಜ್ಞಾನ—ಹೀಗೆ ಕೇಳಿದ ವರಗಳೆಲ್ಲವನ್ನೂ ಸಂತೋಷದಿಂದ ಹಾಗೂ ಹೆಮ್ಮೆಯಿಂದ ಅನುಗ್ರಹಿಸುತ್ತಾನೆ. ಸರ್ವಸಮರ್ಥನಾದ ಪ್ರತ್ಯಕ್ಷದೇವನೆಂದರೆ ಸೂರ್ಯನೇ ಎಂದು ತಿಳಿಯಬೇಕು. ಸೂರ್ಯೋಪಾಸನೆಯನ್ನು ಶ್ರದ್ಧೆಯಿಂದ ಮಾಡಿದವನೂ ಸೂರ್ಯನಂತೆಯೇ ತೇಜಸ್ವಿಯೂ ಬ್ರಹ್ಮವರ್ಚಸ್ವಿಯೂ ಸತ್ಯಸಂಕಲ್ಪನೂ ಆಗಿಬಿಡುತ್ತಾನೆ.</p>
	</section>
	<section class="level1 numbered" epub:type="chapter" role="doc-chapter" id="id-038">
		<h1 class="level1-title" epub:type="title"><span class="num">38.</span> ಸವಿತ್ರಷ್ಟಕಂ</h1>
		<p class="verse">ಪ್ರಣಮ್ಯ ಶಿರಸಾ ದೇವಂ ಮಹಾವಿಷ್ಣುಂ ಕೃಪಾನಿಧಿಮ್।<br/>ಕಶ್ಯಪಂ ಪಿತರಂ ಜ್ಯೇಷ್ಠಂ ಸರ್ವೇಷಾಂ ಪ್ರಾಣಿನಾಂ ಮುದಾ ॥</p>
		<p class="verse">ಪಠೇತ್ ಪರಮಕಂ ಸ್ತೋತ್ರಂ ತತ್ <strong>ಸವಿತ್ರಷ್ಟಕಂ</strong> ಶುಭಮ್।<br/>ಆಯುರಾರೋಗ್ಯಸೌಭಾಗ್ಯವಿದ್ಯಾಮೇಧಾಪ್ರಸಿದ್ಧಯೇ ॥</p>
		<p class="verse">ಗ್ರಹರಾಜಂ ಮಹಾಪ್ರಾಜ್ಞಂ ಸರ್ವಲೋಕೈಕವಂದಿತಮ್।<br/>ತಮೋಘ್ನಂ ಸರ್ವಪಾಪಘ್ನಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೧॥</span> </p>
		<p class="verse">ಲೋಕಪಾಲಂ ಜಗಚ್ಚಕ್ಷುಃ ಅಜ್ಞಾನಧ್ವಾಂತವಾರಕಮ್।<br/>ರಘುವಂಶಪ್ರದೀಪಂ ತಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೨ ॥</span></p>
		<p class="verse">ಸರ್ವದೇವರ್ಷಿಸಂಪೂಜ್ಯಂ ವೇದವೇದಾಂತಗೋಚರಮ್।<br/>ಬ್ರಹ್ಮವಿದ್ಯಾಪ್ರದಾತಾರಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೩ ॥</span></p>
		<p class="verse">ಧೀಮಂತಂ ಕಾಶ್ಯಪಂ ಪ್ರಾಜ್ಞಂ ಸರ್ವವಿದ್ಯಾಪ್ರದಾಯಕಮ್।<br/>ತೇಜೋವಂತಂ ಯಶೋವಂತಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೪ ॥</span></p>
		<p class="verse">ಹಿರಣ್ಯಗರ್ಭಂ ಸರ್ವಜ್ಞಂ ಸರ್ವಾಂತರ್ಯಾಮಿಣಂ ಪ್ರಭುಮ್।<br/>ದೀಪ್ತಿಮಂತಂ ಧೈರ್ಯವಂತಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೫ ॥</span></p>
		<p class="verse">ಸರ್ವೇಷಾಂ ದೀಪದಾತಾರಂ ಸರ್ವೇಷಾಂ ಶಾಂತಿದಾಯಕಮ್।<br/>ಸರ್ವೇಷಾಂ ಸುಖದಾತಾರಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೬ ॥</span></p>
		<p class="verse">ವರೇಣ್ಯಂ ವರದಂ ವೀರಂ ನಿರಹಂಕಾರಮವ್ಯಯಮ್।<br/>ಲೋಕಮಂಗಳಕರ್ತಾರಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೭ ॥</span></p>
		<p class="verse">ವೇದಶಾಸ್ತ್ರಪುರಾಣಾದಿಪ್ರತಿಪಾದ್ಯಂ ನಿರಂಜನಮ್।<br/>ಸರ್ವಸಂಪತ್ಪ್ರದಾತಾರಂ <strong>ಸವಿತಾರ</strong>ಮುಪಾಸ್ಮಹೇ <span class="verse-num">॥೮ ॥</span></p>
		<p class="verse">ತತ್ <strong>ಸವಿತ್ರಷ್ಟಕಂ</strong> ಶ್ರೇಷ್ಠಂ ಸ್ತೋತ್ರಂ ಯಃ ಪರಮಂ ಶುಭಮ್।<br/>ಪ್ರತ್ಯಹಂ ಶ್ರದ್ಧಯಾ ಯುಕ್ತೋ ಪಠೇತ್ ಸಂಶುದ್ಧಮಾನಸಃ ॥</p>
		<p class="verse">ಆಯುರಾರೋಗ್ಯಮೈಶ್ವರ್ಯಂ ಧನಂ ಧಾನ್ಯಂ ಯಶೋ ಬಲಮ್।<br/>ವಿದ್ಯಾಂ ಮೇಧಾಂ ತಥಾ ಬುದ್ಧಿಂ ಲಭತೇ ನಾತ್ರ ಸಂಶಯಃ ॥</p>
		<p class="text-center"> ॥ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-039">
		<h1 class="level1-title" epub:type="title"><span class="num">39.</span> ಗಾಯತ್ರೀಮಂತ್ರದ ಹತ್ತು ಮಹತ್ತ್ವಗಳು</h1>
		<p>ಉಪನೀತನಾದ ಬ್ರಹ್ಮಚಾರಿಯು ಈಗ ಗಾಯತ್ರೀಮಂತ್ರವನ್ನು ಜಪಿಸಲು ಅಧಿಕಾರಿಯಾಗಿದ್ದಾನೆ. ಗಾಯತ್ರೀಮಂತ್ರೋಪದೇಶವೇ ಉಪನಯನವಿಧಿಯ ಪ್ರಧಾನ ಲಕ್ಷ್ಯವಾಗಿರುತ್ತದೆ. ಗಾಯತ್ರೀಮಂತ್ರದ ಹತ್ತು ವಿಶೇಷ ಮಹತ್ತ್ವ ಗಳನ್ನು ನಾವೀಗ ನೋಡೋಣ:</p>
		<ol>
			<li>ಗಾಯತ್ರೀಮಂತ್ರವು ವೈದಿಕಮಂತ್ರ. ಅಪೌರುಷೇಯವಾದ ವೇದದಲ್ಲಿ ಬಂದಿರುವ ಮಂತ್ರವಿದು. ಇದು ಪೌರಾಣಿಕ ಮಂತ್ರವಲ್ಲ. ಶ್ರೌತ ಮಂತ್ರ.</li>
			<li>ಇದು ಸೂರ್ಯದೇವತಾಕ ಮಂತ್ರ. ಹಿರಣ್ಯಗರ್ಭಸ್ವರೂಪನೂ, ಸರ್ವಾಂತರ್ಯಾಮಿಯೂ, ಸರ್ವಲೋಕನೇತ್ರನೂ ಆಗಿರುವ ಸವಿತೃದೇವನ ಉಪಾಸನಾಮಂತ್ರವಿದು.</li>
			<li>ಗಾಯತ್ರೀಛಂದಸ್ಸಿನಲ್ಲಿರುವ ಮಂತ್ರವಿದು. ಗಾಯತ್ರೀಛಂದಸ್ಸು ವೇದಗಳಲ್ಲಿ ಅತ್ಯಂತ ಶ್ರೇಷ್ಠವಾದ ಛಂದಸ್ಸು. <strong>ಗಾಯಂತಂ ತ್ರಾಯತೇ ಇತಿ ಗಾಯತ್ರೀ</strong>.</li>
			<li><strong>ಓಂ ಭೂರ್ಭುವಸ್ಸುವಃ</strong> ಎಂಬ ಪ್ರಣವ ಹಾಗೂ ವ್ಯಾಹೃತಿಗಳಿಂದ ಕೂಡಿರುವ ದಿವ್ಯಮಂತ್ರವಿದು. ಓಂಕಾರಸ್ವರೂಪನಾದ ಪರಮಾತ್ಮನನ್ನೂ ಮತ್ತು ಮೂರೂ ಲೋಕಗಳನ್ನೂ ವ್ಯಾಪಿಸಿರುವ ಮಹಾಮಂತ್ರವಿದು.</li>
			<li>ಮೊದಲು ರಾಜರ್ಷಿಯಾಗಿದ್ದು ಅನಂತರ ತಪಸ್ಸಿನಿಂದ ಬ್ರಹ್ಮರ್ಷಿತ್ವವನ್ನು ಪಡೆದ ವಿಶ್ವಾಮಿತ್ರಮಹರ್ಷಿಗಳಿಂದ ದೃಷ್ಟವಾದ ಅದ್ಭುತಮಂತ್ರವಿದು.</li>
			<li>ಸೂರ್ಯನ ಉಪಾಸನೆಯಿಂದ ವಿಶ್ವಾಮಿತ್ರಮಹರ್ಷಿಗಳಿಗೆ ಸೂರ್ಯನ ಅನುಗ್ರಹದಿಂದಲೇ ನೇರವಾಗಿ ಉಪದಿಷ್ಟವಾದ ಸಾವಿತ್ರೀಮಂತ್ರವಿದು!</li>
			<li>ಬೇರೇ ಇತರೇ ಚಿಲ್ಲರೇ ಫಲಗಳನ್ನು ಕೊಡು ಎಂದು ಕೇಳದೇ, ‘ನಮ್ಮ ಬುದ್ಧಿಗಳನ್ನು ಶುದ್ಧವನ್ನಾಗಿ ಮಾಡು’ ಎಂದು ಬೇಡುವ ಪವಿತ್ರಮಂತ್ರವಿದು.</li>
			<li>ಸೂರ್ಯನ ವರೇಣ್ಯವಾದ, ಎಂದರೆ ಎಲ್ಲರಿಂದಲೂ ಪೂಜಿಸಲ್ಪಡುವ ಎಲ್ಲ ರಿಗೂ ಬೇಕಾಗಿರುವ ಪರಮಶ್ರೇಷ್ಠವಾದ, ಸರ್ವಲೋಕಕ್ಕೂ ಆಲೋಕವಾದ <strong>ಭರ್ಗ</strong>ವನ್ನು ಎಂದರೆ ತೇಜಸ್ಸನ್ನು ಕುರಿತು ಧ್ಯಾನಮಾಡುವ ಮಂತ್ರ.</li>
			<li>ಬ್ರಹ್ಮತೇಜಸ್ಸನ್ನೂ ಅಂತರಂಗ ಬಹಿರಂಗ ಶುದ್ಧಿಯನ್ನೂ ಉಂಟುಮಾಡಿ, ಅನಂತರ ಬ್ರಹ್ಮಜ್ಞಾನವನ್ನು ಕರುಣಿಸುವ ಮಂತ್ರರಾಜ, <strong>ಗಾಯತ್ರೀಮಂತ್ರ</strong>.</li>
			<li>ಜಪಿಸುವವರಿಗೆ ವಿಪ್ರತ್ವವನ್ನೂ ದ್ವಿಜತ್ವವನ್ನೂ ಬ್ರಾಹ್ಮಣ್ಯವನ್ನೂ, ಅನಂತರ ಶ್ರೋತ್ರಿಯತ್ವವನ್ನೂ ಉಂಟುಮಾಡುವ ಮಹಾಮಂತ್ರವೇ <strong>ಗಾಯತ್ರೀಮಂತ್ರ</strong>. ಇದೇ <strong>ಸಾವಿತ್ರೀಮಂತ್ರ</strong>.</li>
		</ol>
		<p>ಇದನ್ನು ದ್ವಿಜರು ಪ್ರತಿದಿನವೂ ಬಿಡದೇ ಶ್ರದ್ಧೆಯಿಂದ ಜಪಿಸಲೇಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-040">
		<h1 class="level1-title" epub:type="title"><span class="num">40.</span> ಬ್ರಾಹ್ಮಣ್ಯದ ಮಹತ್ತ್ವ</h1>
		<p>ಉಪನಯನಸಂಸ್ಕಾರದಿಂದ ಮಾತ್ರವೇ ವಿಪ್ರತ್ವವೂ ದ್ವಿಜತ್ವವೂ ಹಾಗೂ ಬ್ರಾಹ್ಮಣ್ಯವೂ ಉಂಟಾಗಬೇಕೇ ಹೊರತು ಬೇರೆ ದಾರಿಯಿಲ್ಲ. ಬ್ರಾಹ್ಮಣ್ಯವೆಂದರೆ ಇಡೀ ವಿಶ್ವಕ್ಕೇ ಶಾಂತಿಸಂತೋಷಗಳನ್ನು ವರ್ಷಿಸುವ ಅದ್ಭುತವಾದ ಶಕ್ತಿ. ಮಾನವನು ಬ್ರಾಹ್ಮಣ್ಯದಿಂದ ದೇವಾಧಿದೇವತೆಗಳನ್ನೂ ಆರಾಧಿಸಿ, ಸಂತೋಷಿಸಿ ಅವರಿಂದ ಜಗತ್ತಿಗೆ ಸಕಲಸಂಪತ್ತುಗಳನ್ನೂ ತರಿಸಿಕೊಡಬಲ್ಲ.</p>
		<p class="myquote">ಭೋಜರಾಜನು ಹೇಳಿರುವ ಈ ಪ್ರಸಿದ್ಧಶ್ಲೋಕವನ್ನು ನೋಡಿರಿ:</p>
		<p class="verse">ದೈವಾಧೀನಂ ಜಗತ್ ಸರ್ವಂ ಮಂತ್ರಾಧೀನಂ ತು ದೈವತಮ್।<br/>ತನ್ಮಂತ್ರಂ ಬ್ರಾಹ್ಮಣಾಧೀನಂ ಬ್ರಾಹ್ಮಣೋ ಮಮ ದೈವತಮ್ ॥</p>
		<p class="myquote">ಈ ವಿಶ್ವವೆಲ್ಲವೂ ದೇವತೆಗಳ ಅಧೀನದಲ್ಲಿರುತ್ತದೆ, ಆ ದೇವತೆಗಳು ವೇದಮಂತ್ರಗಳಿಗೆ ಅಧೀನರಾಗಿರುತ್ತಾರೆ; ಅಂಥ ವೇದಮಂತ್ರಗಳಾದರೋ ಬ್ರಾಹ್ಮಣರ ಅಧೀನವಾಗಿರುತ್ತವೆ. ಹೀಗಾಗಿ ಬ್ರಾಹ್ಮಣರೇ ನಮಗೆ ದೇವರು.</p>
		<p>ಬ್ರಾಹ್ಮಣ್ಯದ ಪ್ರಭಾವವನ್ನೂ, ಸಾಮರ್ಥ್ಯವನ್ನೂ, ಮಹತ್ತ್ವವನ್ನೂ ತಿಳಿಸುವಂಥ ಈ ಶ್ಲೋಕವು ಅತ್ಯಂತ ಪ್ರಸಿದ್ಧವೂ, ಅರ್ಥಗರ್ಭಿತವೂ, ಜನಪ್ರಿಯವೂ ಆಗಿರುತ್ತದೆ. ಈ ಜಗತ್ತೆಲ್ಲವೂ ದೇವತೆಗಳ ಹಾಗೂ ನವಗ್ರಹಗಳ ನಿಯಂತ್ರಣದಲ್ಲಿರುತ್ತದೆ. ಪಂಚಭೂತಗಳ ಅಧಿಷ್ಠಾತೃ ದೇವತೆಗಳೇನಾದರೂ ಕುಪಿತರಾದರೆಂದರೆ ಈ ಜಗತ್ತೆಲ್ಲ ಬೂದಿ! ಅಬ್ದೇವತೆ, ಅಗ್ನಿದೇವತೆ, ವಾಯುದೇವತೆಗಳು ಈ ವಿಶ್ವವನ್ನು ನಿಯಂತ್ರಣ ಮಾಡುತ್ತಾ ಇದ್ದಾರಲ್ಲವೇ? ಹೌದು. ಇದನ್ನೇ <strong>ದೈವಾಧೀನಂ ಜಗತ್ ಸರ್ವಂ</strong> ಎಂದು ಹೇಳಿದೆ. ಇನ್ನು , ಈ ದೇವತೆಗಳಿಗೆ ವೇದಮಂತ್ರಗಳೇ ನಿಯಂತ್ರಣ. ವೇದಮಂತ್ರಗಳ ಜಪಾನುಷ್ಠಾನದಿಂದ ಎಂಥಾ ಉಗ್ರ ದೇವತೆಗಳನ್ನೂ ಶಾಂತರನ್ನಾಗಿ ಮಾಡಿಬಿಡಬಹುದಲ್ಲವೇ? ಮಂತ್ರಪೂರ್ವಕವಾಗಿ ಮಾಡಿದ ಶಾಸ್ತ್ರೋಕ್ತವಾದ ಹೋಮಹವನಾದಿಗಳಿಂದ ದೇವತೆಗಳು ಪ್ರಸನ್ನರಾಗಿ ಮಾನವರಿಗೆ ವರಗಳನ್ನು ಕೊಡುತ್ತಾರೆ. ಇದೂ ಅರ್ಥವಾಯಿತು! ಮುಂದಿನ ಭಾಗವೇ ನಮಗಿಲ್ಲಿ ಅತ್ಯಂತ ಪ್ರಧಾನವಾದದ್ದು. ಅದೇ <strong>ತನ್ಮಂತ್ರಂ ಬ್ರಾಹ್ಮಣಾಧೀನಂ</strong>. ವೇದಮಂತ್ರಗಳನ್ನು ಅಧ್ಯಯನ ಅಧ್ಯಾಪನ ಗಳಿಂದ ರಕ್ಷಣೆಮಾಡುತ್ತಿರುವ ಮಹಾತ್ಮನೆಂದರೆ ಬ್ರಾಹ್ಮಣನೇ. ವೇದಮಂತ್ರಗಳು ಬದುಕಿರುವುದೇ ಬ್ರಾಹ್ಮಣರಿಂದ. ಬ್ರಾಹ್ಮಣರು ಹೇಳಿದಾಗಲೇ ಅವು ವೇದಮಂತ್ರಗಳೆನಿಸುತ್ತವೆ. ಇಂಥ ಬ್ರಾಹ್ಮಣ್ಯವು ಉಪನಯನಸಂಸ್ಕಾರದಿಂದ ಲಭ್ಯವಾಗುತ್ತದೆಯಲ್ಲವೇ? ಹುಟ್ಟಿದ ತ್ರೈವರ್ಣಿಕರಿಗೆ ಬ್ರಾಹ್ಮಣ್ಯವನ್ನು ತಂದು ಕೊಡುವಂಥ ಅದ್ಭುತಶಕ್ತಿಯುಳ್ಳ ವೈದಿಕಸಂಸ್ಕಾರವೇ<strong> ಉಪನಯನ</strong> ಸಂಸ್ಕಾರ.</p>
	</section>
	<section class="level1 numbered" epub:type="chapter" role="doc-chapter" id="id-041">
		<h1 class="level1-title" epub:type="title"><span class="num">41.</span> ಬ್ರಹ್ಮಚರ್ಯವ್ರತದ ಧೀಮಂತರು!</h1>
		<p>ನಮ್ಮ ಭಾರತಭೂಮಿಯಲ್ಲಿ ಬ್ರಹ್ಮಚರ್ಯವ್ರತನಿಷ್ಠರಾದ ತಪೋಮೂರ್ತಿಗಳು ಸಹಸ್ರಾರು ಸಂಖ್ಯೆಯಲ್ಲಿದ್ದಾರೆ. ಸದ್ಯಕ್ಕೆ ನಾನಿಲ್ಲಿ ಅಂಥ ಆರು ಧೀಮಂತ ಬ್ರಹ್ಮಚಾರಿಗಳಾದ ತಪೋಮೂರ್ತಿಗಳನ್ನು ಹೆಸರಿಸಲು ಇಚ್ಛೆಪಡುತ್ತೇನೆ.</p>
		<ol>
		<li><strong>ನಾರದಮಹರ್ಷಿಗಳು:</strong> ಪುರಾಣೇತಿಹಾಸಗಳಲ್ಲಿ ಕಾಣಬರುವ ನಾರದಮಹರ್ಷಿಗಳು ಮಹಾತಪಸ್ವಿಗಳು. ಇವರು ತ್ರಿಲೋಕಗಳಲ್ಲಿ ಸಂಚಾರಮಾಡುತ್ತಾ ಇದ್ದ ಮಹಾತ್ಮರು. ನೈಷ್ಠಿಕ ಬ್ರಹ್ಮಚರ್ಯೆಯಲ್ಲಿ ಋಷಿಮುನಿಗಳಿಂದ ಪೂಜಿತರಾದ ಧೀಮಂತರಿವರು!</li>
		<li><strong>ಆಂಜನೇಯ ಸ್ವಾಮಿ</strong>: ಶ್ರೀರಾಮನ ದಾಸಭಕ್ತನಾದ ಆಂಜನೇಯನು ಬ್ರಹ್ಮಚರ್ಯವ್ರತನಿಷ್ಠನಾಗಿದ್ದ ಮಹಾತಪಸ್ವಿ. ರಾವಣೇಶ್ವರನ ಅಂತಃಪುರದಲ್ಲಿ ನಡುರಾತ್ರಿಯಲ್ಲಿ ಸೀತಾದೇವಿಯನ್ನು ಹುಡುಕುವ ಸಂದರ್ಭದಲ್ಲಿಯೂ ಆಂಜನೇಯನು ಸಂಪೂರ್ಣವಾಗಿ ಬ್ರಹ್ಮಚರ್ಯನಿಷ್ಠನೇ ಆಗಿದ್ದನಲ್ಲವೇ?</li>
		<li><strong>ದತ್ತಾತ್ರೇಯರು</strong>: ಅತ್ರಿ ಅನಸೂಯಾ ಸುಪುತ್ರರಾದ ದತ್ತಾತ್ರೇಯರು ಸಹಸ್ರಾರ್ಜುನರಾಜನಿಗೆ ಗುರುಗಳಾಗಿದ್ದರೂ ಪರಿಪೂರ್ಣಬ್ರಹ್ಮಚರ್ಯನಿಷ್ಠರಾಗಿದ್ದ ಧೀಮಂತರಲ್ಲವೇ? ಸ್ತ್ರೀವ್ಯಾಮೋಹವನ್ನು ಗೆದ್ದಿದ್ದ ಮಹಾತ್ಮರಿವರು!</li>
		<li><strong>ಭೀಷ್ಮಪಿತಾಮಹರು</strong>: ಶಂತನು ರಾಜನ ಜ್ಯೇಷ್ಠಪುತ್ರರಾದ ಮಹಾಮೇಧಾವಿಗಳಾದ ಭೀಷ್ಮರು ಕ್ಷತ್ರಿಯಪುಂಗವರು. ತಮ್ಮ ತಂದೆಗೋಸ್ಕರ ನೈಷ್ಠಿಕಬ್ರಹ್ಮಚರ್ಯವ್ರತವನ್ನು ಕೊನೆಯವರೆಗೂ ಪರಿಪಾಲನೆಮಾಡಿದ ಧೀಮಂತ ಮಹಾತ್ಮನೆಂದರೆ ಭೀಷ್ಮಾಚಾರ್ಯರು!</li>
		<li><strong>ಸ್ವಾಮೀ ವಿವೇಕಾನಂದರು</strong>: ಶ್ರೀರಾಮಕೃಷ್ಣ ಪರಮಹಂಸರ ಪರಮ ಪ್ರೀತಿಯ ಶಿಷ್ಯರಾದ ಸ್ವಾಮಿ ವಿವೇಕಾನಂದರು ರೂಪಸೌಂದರ್ಯಸಂಪನ್ನ ರಾದ ಅದ್ಭುತ ಪ್ರಚಂಡವಾಗ್ಮಿಗಳೂ, ಮಹಾಮಹಾಮೇಧಾವಿಗಳೂ ಆದ ತರುಣಪುಂಗವರು. ಅಮೇರಿಕಾದಲ್ಲೂ ತಮ್ಮ ನೈಷ್ಠಿಕ ಬ್ರಹ್ಮಚರ್ಯವ್ರತದ ಪ್ರಭಾವವನ್ನು ಬೀರಿದ ಧೀಮಂತ ಬ್ರಹ್ಮಚಾರಿಪುಂಗವರಿವರು!</li>
		<li><strong>ರಮಣ ಮಹರ್ಷಿಗಳು</strong>: ತಮ್ಮ ಎಪ್ಪತ್ತು ವರ್ಷಗಳ ದೀರ್ಘ ಜೀವನದಲ್ಲಿ ಸಹಸ್ರಾರು ಸ್ತ್ರೀಯರಿಗೂ ದರ್ಶನವನ್ನು ಕೊಡುತ್ತಿದ್ದರೂ ಎಂದೆಂದಿಗೂ ಯಾವ ಸ್ತ್ರೀಯರನ್ನೂ ದಿಟ್ಟಿಸಿ ನೋಡದ ಧೀಮಂತ ಬ್ರಹ್ಮಚಾರಿವರಿಷ್ಠರೆಂದರೆ ಭಗವಾನ್ ಶ್ರೀರಮಣ ಮಹರ್ಷಿಗಳು.</li>
		</ol>
		<p>ಈ ಕಾಲದ ಬ್ರಹ್ಮಚಾರಿಗಳಿಗೆ ಈ ಬ್ರಹ್ಮಚಾರಿ ಧೀಮಂತರ ಚಿತ್ರಣವು ಯಾವಾಗಲೂ ಕಣ್ಮನಗಳಲ್ಲಿ ಹೊಳೆಯುತ್ತಾ ಇರಬೇಕಲ್ಲವೇ?</p>
	</section>
</body>
</html>
