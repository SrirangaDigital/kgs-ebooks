<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ವಂದೇ ಶಂಕರಸದ್ಗುರುಮ್</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-1">
		<h1 class="level1-title" epub:type="title"><span class="num">1.</span>ಗಣಪತಿ ಸ್ತೋತ್ರಂ</h1>
 <p class="verse">ವಕ್ರತುಂಡ ಮಹಾಕಾಯ ಕೋಟಿಸೂರ್ಯಸಮಪ್ರಭ।<br/>ನಿರ್ವಿಘ್ನಂ ಕುರು ಮೇ ದೇವ ಸರ್ವಕಾರ್ಯೇಷು ಸರ್ವದಾ॥</p>
  <p><strong>ಪದಚ್ಛೇದ</strong>: ವಕ್ರತುಂಡ, ಮಹಾಕಾಯ, ಕೋಟಿಸೂರ್ಯಸಮಪ್ರಭ, ನಿರ್ವಿಘ್ನಂ, ಕುರು, ಮೇ, ದೇವ, ಸರ್ವಕಾರ್ಯೇಷು, ಸರ್ವದಾ।</p>
  <p><strong>ಅನ್ವಯ</strong>: ಹೇ ವಕ್ರತುಂಡ, ಹೇ ಮಹಾಕಾಯ, ಕೋಟಿಸೂರ್ಯಸಮಪ್ರಭ, ಹೇ ದೇವ, ಮೇ, ಸರ್ವಕಾರ್ಯೇಷು, ಸರ್ವದಾ, ನಿರ್ವಿಘ್ನಂ, ಕುರು।</p>
    <p><em>ವಕ್ರವಾದ ಮುಖವುಳ್ಳವನಾದ, ದೊಡ್ಡ ಶರೀರವನ್ನುಳ್ಳ, ಕೋಟಿಸೂರ್ಯರಿಗೆ ಸಮನಾದ ಕಾಂತಿಯನ್ನುಳ್ಳ, ಗಣಪತಿದೇವನೇ, ನನ್ನ ಸಕಲಕಾರ್ಯಗಳೂ ಸರ್ವದಾ ನಿರ್ವಿಘ್ನವಾಗಿ ನಡೆಯುವಂತೆ ಮಾಡು.</em></p>
    <p><strong>ತಾತ್ಪರ್ಯಾಥರ್</strong>: ಇದೊಂದು ಗಣಪತಿಯ ಪ್ರಸಿದ್ಧವಾದ ಸ್ತೋತ್ರ. ಇದನ್ನು ಪಾರಾಯಣ ಮಾಡಿ, ಯಾವುದೇ ಕೆಲಸವನ್ನು ಪ್ರಾರಂಭಿಸಿದರೂ, ಆ ಕೆಲಸವು ನಿರ್ವಿಘ್ನವಾಗಿ ನಡೆಯುತ್ತದೆ, ಹಾಗೂ ಮುಂದುವರೆಯುತ್ತದೆ. ಈ ಶ್ಲೋಕದ ಸ್ವಾರಸ್ಯವನ್ನು ನೋಡೋಣ:</p>
    <p><strong>ವಕ್ರತುಂಡ</strong>: ಆನೆಯ ಮುಖವು ಸೊಂಡಲಿನಿಂದ ವಕ್ರವಾಗಿರುತ್ತದೆಯಲ್ಲವೇ? ಹೀಗಾಗಿ ಆನೆಯ ಮುಖವನ್ನುಳ್ಳ ಗಣಪತಿಯ ಮುಖವೂ ಡೊಂಕಾಗಿರುತ್ತದೆ.</p>
    <p><strong>ಮಹಾಕಾಯ</strong>: ಗಣಪತಿಯ ಶರೀರವು ಅಂದರೆ ಹೊಟ್ಟೆಯು ದಪ್ಪನಾಗಿರುತ್ತದೆ. ಗಣಪತಿಯು ಸರ್ವವನ್ನೂ ತನ್ನೊಳಗೆ ಅಡಕಮಾಡಿಕೊಂಡಿರುತ್ತಾನೆ.</p>
    <p><strong>ಕೋಟಿಸೂರ್ಯಸಮಪ್ರಭ</strong>: ಕೋಟಿಸೂರ್ಯರಂತೆ ಹೊಳೆಯುವವನು ಗಣಪತಿ. ಮಹಾತೇಜಸ್ವಿಯಾಗಿರುವ ದೇವನಿವನು.</p>
    <p><strong>ದೇವ</strong>: ಸ್ವಯಂಜ್ಯೋತಿಃಸ್ವರೂಪನಾದ ದೇವನೆಂದರೆ ಗಣಪತಿ.</p>
    <p>ಪೂಜ್ಯನಾದ ಗಣಪತಿಯೇ, ನನ್ನ ಕೆಲಸಕಾರ್ಯಗಳೆಲ್ಲವೂ ಸುಗಮವಾಗುವಂತೆ, ಅಡ್ಡಿಗಳು ಬಾರದಂತೆ ನಡೆಸಿಕೊಡು ಎಂದು ಪ್ರಾರ್ಥನೆ.</p>
		<p class="text-center"><strong>ಸರ್ವಕಾರ್ಯಸಿದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-2">
		<h1 class="level1-title" epub:type="title"><span class="num">2.</span> ಸರಸ್ವತೀ ಸ್ತೋತ್ರಂ</h1>
		<p class="verse">ಸರಸ್ವತಿ ನಮಸ್ತುಭ್ಯಂ ವರದೇ ಕಾಮರೂಪಿಣಿ।<br/>ವಿದ್ಯಾರಂಭಂ ಕರಿಷ್ಯಾಮಿ ಸಿದ್ಧಿರ್ಭವತು ಮೇ ಸದಾ॥</p>
  <p><strong>ಪದಚ್ಛೇದ</strong>: ಸರಸ್ವತಿ, ನಮಃ, ತುಭ್ಯಂ, ವರದೇ, ಕಾಮರೂಪಿಣಿ, ವಿದ್ಯಾರಂಭಂ, ಕರಿಷ್ಯಾಮಿ, ಸಿದ್ಧಿಃ, ಭವತು, ಮೇ, ಸದಾ।</p>
  <p><strong>ಅನ್ವಯ</strong>: ವರದೇ, ಕಾಮರೂಪಿಣಿ, ಹೇ ಸರಸ್ವತಿ, ತುಭ್ಯಂ, ನಮಃ। ಅಹಂ ವಿದ್ಯಾರಂಭಂ ಕರಿಷ್ಯಾಮಿ, ಮೇ, ಸದಾ, ಸಿದ್ಧಿಃ, ಭವತು।</p>
    <p>ವರಗಳನ್ನು ಕೊಡುವಂಥ, ನಾನಾರೂಪಗಳನ್ನು ಧರಿಸಿರುವಂಥ, ಎಲೈ ಸರಸ್ವತೀ ದೇವಿಯೇ, ನಿನಗೆ ನಮಸ್ಕಾರಗಳು. ನಾನು ಈಗ ವಿದ್ಯೆಯನ್ನು ಪ್ರಾರಂಭಿಸುತ್ತಿದ್ದೇನೆ, ನನಗೆ ಅದು ಯಾವಾಗಲೂ ಸಿದ್ಧಿಸಲಿ.</p>
    <p><strong>ತಾತ್ಪರ್ಯಾಥರ್</strong>: ವಿದ್ಯಾಭ್ಯಾಸದ ಪ್ರಾರಂಭದಲ್ಲಿ ಸರಸ್ವತಿಯನ್ನು ಕುರಿತು ಈ ಸ್ತೋತ್ರವನ್ನು ಪಠಿಸಬೇಕು. ಏಕೆಂದರೆ ಸರಸ್ವತಿಯೆಂದರೆ ಸರ್ವವಿದ್ಯೆಗಳಿಗೂ ಅಧಿಪತಿದೇವತೆಯು. ಸರಸ್ವತಿಯ ಅನುಗ್ರಹದಿಂದಲೇ ಎಂಥಾ ಮೂರ್ಖನೂ ಪಂಡಿತೋತ್ತಮನಾಗಬಹುದು. ದಡ್ಡನಾಗಿದ್ದ ಕಾಳಿದಾಸನು ಕಾಳಿಕಾಸರಸ್ವತಿಯ ಕೃಪೆಯಿಂದ ಮಹಾಕವಿಯಾಗಿಬಿಟ್ಟನಲ್ಲವೇ? ಸರಿ, ಈಗ ಈ ಶ್ಲೋಕದ ಸ್ವಾರಸ್ಯವನ್ನು ನೋಡೋಣ:</p>
    <p><strong>ವರದೇ</strong>: ತನ್ನ ಭಕ್ತನಿಗೆ ಬೇಡಿದ ವರಗಳನ್ನೆಲ್ಲ ಕೊಡುವವಳು ಸರಸ್ವತಿ. ಮಾತೃಸ್ವರೂಪಿಣಿಯಾದ ಸರಸ್ವತಿಯು ವರದಳಾಗಿರುತ್ತಾಳೆ.</p>
    <p><strong>ಕಾಮರೂಪಿಣಿ</strong>: ದುರ್ಗಾ, ಲಕ್ಷ್ಮೀ, ಗಾಯತ್ರೀ, ಸಾವಿತ್ರೀ, ಗೌರೀ, ಚಂಡೀ ಮುಂತಾದ ಅನೇಕರೂಪಗಳಿಂದ ಸರಸ್ವತಿಯು ತೋರುತ್ತಿದ್ದಾಳೆ.</p>
    <p><strong>ಹೇ ಸರಸ್ವತಿ, ತುಭ್ಯಂ ನಮಃ</strong>: ಎಲೈ ಪೂಜ್ಯಳಾದ ಸರಸ್ವತೀದೇವಿಯೇ, ನಿನಗೆ ನನ್ನ ಭಕ್ತಿಪೂರ್ವಕವಾದ ನಮಸ್ಕಾರಗಳು.</p>
    <p>ನಾನೀಗ ವಿದ್ಯಾಭ್ಯಾಸವನ್ನು ಪ್ರಾರಂಭಿಸುತ್ತಿದ್ದೇನೆ. ನನಗೆ ಸಿದ್ಧಿಯಾಗಲಿ. ನಾನು ಅಭ್ಯಾಸಮಾಡಿದ ವಿದ್ಯೆಯೆಲ್ಲವೂ ನನಗೆ ಸಿದ್ಧಿಸಲಿ.</p>
		<p class="text-center"><strong>ವಿದ್ಯಾಸಿದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-3">
		<h1 class="level1-title" epub:type="title"><span class="num">3.</span> ಶ್ರೀಶಂಕರ ಸ್ತೋತ್ರಂ</h1>
		<p class="verse">ಶ್ರುತಿಸ್ಮೃತಿಪುರಾಣಾನಾಮಾಲಯಂ ಕರುಣಾಲಯಮ್।<br/>ನಮಾಮಿ ಭಗವತ್ಪಾದಂ ಶಂಕರಂ ಲೋಕಶಂಕರಮ್॥</p>
    <p><strong>ಅನ್ವಯ</strong>: ಶ್ರುತಿಸ್ಮೃತಿಪುರಾಣಾನಾಮ್, ಆಲಯಂ, ಕರುಣಾಲಯಮ್, ಲೋಕಶಂಕರಮ್, ಶಂಕರಂ, ಭಗವತ್ಪಾದಂ, ನಮಾಮಿ</p>
    <p><em>ಶ್ರುತಿ ಸ್ಮೃತಿ ಪುರಾಣಗಳಿಗೆ ಆಶ್ರಯರಾಗಿರುವಂಥ, ಕಾರುಣ್ಯದ ನಿಧಿಗಳಾಗಿರುವಂಥ, ಲೋಕಕ್ಕೆ ಶಾಂತಿಯನ್ನು ಕೊಡುವಂಥ, ಶ್ರೀಶಂಕರಭಗವತ್ಪಾದಾಚಾರ್ಯರವರನ್ನು ನಾನು ನಮಸ್ಕರಿಸುತ್ತೇನೆ.</em></p>
    <p><strong>ತಾತ್ಪರ್ಯಾಥರ್</strong>: ಈ ಶ್ಲೋಕವು ಅತ್ಯಂತ ಪ್ರಸಿದ್ಧವೂ ಜನಪ್ರಿಯವೂ ಆಗಿರುತ್ತದೆ. ಈ ಶ್ಲೋಕದಲ್ಲಿ ಶ್ರೀಶಂಕರರಿಗೆ ನಾಲ್ಕು ವಿಶೇಷಗಳನ್ನು ಹೇಳಿದೆ.</p>
    <p><strong>ಶ್ರುತಿಸ್ಮೃತಿಪುರಾಣಾನಾಮಾಲಯಂ</strong>: ಶ್ರೀಶಂಕರರೆಂದರೆ ಶ್ರುತಿಗಳಿಗೂ ಸ್ಮೃತಿಗಳಿಗೂ ಪುರಾಣಗಳಿಗೂ ಆಲಯರಾಗಿರುವವರು. ಶ್ರೀಶಂಕರರೇ ವೇದಗಳಿಗೂ ನೂರಾರು ಸ್ಮೃತಿಗಳಿಗೂ ಹಾಗೂ ಪುರಾಣಗಳಿಗೂ ಆಶ್ರಯರಾಗಿರುತ್ತಾರೆ. ಶ್ರೀಶಂಕರರ ಪ್ರಸ್ಥಾನತ್ರಯಭಾಷ್ಯಗಳಲ್ಲಿ ಇದನ್ನು ನಾವು ನೋಡಬಹುದು.</p>
    <p><strong>ಕರುಣಾಲಯಂ</strong>: ಶ್ರೀಶಂಕರರು ಕಾರುಣ್ಯಸಾಗರರೇ ಆಗಿರುತ್ತಾರೆ. ಲೋಕಕಲ್ಯಾಣಕ್ಕಾಗಿಯೇ ಶ್ರೀಶಂಕರರ ಜೀವನವೆಲ್ಲವೂ ಉಪಯುಕ್ತವಾಗಿದೆ.</p>
    <p><strong>ಲೋಕಶಂಕರಮ್</strong>: ಆತ್ಮಜ್ಞಾನವನ್ನು ಉಪದೇಶಿಸಿ ಶ್ರೀಶಂಕರರು, ಜಗತ್ತಿಗೆ ಶಾಂತಿಯನ್ನೂ, ನೆಮ್ಮದಿಯನ್ನೂ ಉಂಟುಮಾಡಿರುತ್ತಾರೆ. ಕರ್ಮ, ಭಕ್ತಿ, ವೈರಾಗ್ಯಗಳನ್ನೂ ಶ್ರೀಶಂಕರರು ಉಪದೇಶಿಸಿರುತ್ತಾರೆ.</p>
  <p><strong>ಭಗವತ್ಪಾದಂ ಶ್ರೀಶಂಕರಂ ನಮಾಮಿ</strong>: ಶ್ರೀಶಂಕರರು ಭಗವತ್ಪಾದರೂ ಆಗಿರುತ್ತಾರೆ. ಅಂದರೆ ಪೂಜ್ಯಪಾದರೂ, ಲೋಕವಂದ್ಯರೂ ಆಗಿರುತ್ತಾರೆ.</p>
  <p>ಪರಮಶಿವನ ಅಂಶಾವತಾರಿಗಳಾದ ಶ್ರೀಶಂಕರರು ಕ್ರಿಸ್ತಶಕ ಎಂಟನೆಯ ಶತಮಾನದಲ್ಲಿ ಕೇರಳರಾಜ್ಯದ ಕಾಲಟಿಯೆಂಬ ಗ್ರಾಮದಲ್ಲಿ ಜನಿಸಿದರು.</p>
  <p class="verse">ಅಷ್ಟವರ್ಷೇ ಚತುರ್ವೇದೀ ದ್ವಾದಶೇ ಸರ್ವಶಾಸ್ತ್ರವಿತ್।<br/>ಷೋಡಶೇ ಕೃತವಾನ್ ಭಾಷ್ಯಂ ದ್ವಾತ್ರಿಂಶೇ ಮುನಿರಭ್ಯಗಾತ್॥</p>
  <p>ಬ್ರಹ್ಮಾತ್ಮಜ್ಞಾನದಿಂದಲೇ ಅಮೃತತ್ವಪ್ರಾಪ್ತಿ ಎಂಬುದನ್ನು ಸಾರಿದ ಜಗದ್ಗುರು ಶ್ರೀಶಂಕರರಿಗೆ ನಮಸ್ಕಾರಗಳು.</p>
		<p class="text-center"><strong>ಆತ್ಮಜ್ಞಾನಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-4">
		<h1 class="level1-title" epub:type="title"><span class="num">4.</span>ಅಶ್ವತ್ಥವೃಕ್ಷ ಸ್ತೋತ್ರಂ</h1>
		<p class="verse">ಮೂಲತೋ ಬ್ರಹ್ಮರೂಪಾಯ ಮಧ್ಯತೋ ವಿಷ್ಣುರೂಪಿಣೇ।<br/>ಅಗ್ರತಃ ಶಿವರೂಪಾಯ ವೃಕ್ಷರಾಜಾಯ ತೇ ನಮಃ॥</p>
    <p><em>ಬುಡದಲ್ಲಿ ಬ್ರಹ್ಮ ಸ್ವರೂಪವಾಗಿರುವ, ಮಧ್ಯದಲ್ಲಿ ವಿಷ್ಣುಸ್ವರೂಪವಾಗಿರುವ, ತುದಿಯಲ್ಲಿ ಶಿವಸ್ವರೂಪನೂ ಆದ ವೃಕ್ಷರಾಜನಿಗೆ ನಮಸ್ಕಾರ.</em></p>
    <p><strong>ತಾತ್ಪರ್ಯಾಥರ್</strong>: ನಮ್ಮ ಹಿಂದೂ ಸಂಪ್ರದಾಯದಲ್ಲಿ <strong>ಅರಳಿಮರ</strong> ಎಂದರೆ ಅತ್ಯಂತ ಪೂಜ್ಯವಾದ ವಸ್ತು. ಆದ್ದರಿಂದಲೇ ಗೀತೆಯಲ್ಲಿ ಶ್ರೀಗೀತಾಚಾರ್ಯನು <strong>ಅಶ್ವತ್ಥಃ ಸರ್ವವೃಕ್ಷಾಣಾಂ</strong>, ಎಲ್ಲಾ ಮರಗಳ ಪೈಕಿ ನಾನು <strong>ಅಶ್ವತ್ಥವೃಕ್ಷ</strong>ನಾಗಿದ್ದೇನೆ ಎಂದು ಹೇಳಿದ್ದಾನಲ್ಲವೇ? ಅರಳೀಮರದ ವಿಶೇಷವನ್ನು ಇಲ್ಲಿ ಹೇಳಿದೆ.</p>
    <p><strong>ಮೂಲತೋ ಬ್ರಹ್ಮರೂಪಾಯ</strong>: ಸೃಷ್ಟಿಕರ್ತನಾದ ಚತುರ್ಮುಖಬ್ರಹ್ಮನು ಅಶ್ವತ್ಥವೃಕ್ಷದ ಬೇರಿನಲ್ಲಿ ಇರುತ್ತಾನೆ. ಹೇಗೆ ಬ್ರಹ್ಮನಿಂದಲೇ ವಿಶ್ವವೆಲ್ಲವೂ ಬಂದಿರುತ್ತದೆಯೋ, ಹಾಗೆಯೇ ಅಶ್ವತ್ಥವೃಕ್ಷದ ಮೂಲದಿಂದಲೇ ಆ ಮರವೂ ಬಂದಿರುತ್ತದೆ ಎಂದರ್ಥ.</p>
    <p><strong>ಮಧ್ಯತೋ ವಿಷ್ಣುರೂಪಿಣೇ</strong>: ಅಶ್ವತ್ಥದ ಮಧ್ಯಭಾಗದಲ್ಲಿ ಮಹಾವಿಷ್ಣುವು ಇದ್ದಾನೆ—ಎಂದು ಭಾವಿಸಬೇಕು.</p>
    <p><strong>ಅಗ್ರತಃ ಶಿವರೂಪಾಯ</strong>: ಅಶ್ವತ್ಥವೃಕ್ಷದ ತುದಿಭಾಗದಲ್ಲಿ ಪರಮೇಶ್ವರನು ಇದ್ದಾನೆ—ಎಂದು ಭಾವಿಸಬೇಕು. ಅಂತೂ ಬ್ರಹ್ಮಾ, ವಿಷ್ಣು, ಪರಮೇಶ್ವರರೆಂಬ ತ್ರಿಮೂರ್ತಿಗಳೂ ಅಶ್ವತ್ಥವೃಕ್ಷದಲ್ಲಿ ವಾಸವಾಗಿದ್ದಾರೆ ಎಂದು ಭಾವಿಸಿ ಅಶ್ವತ್ಥವೃಕ್ಷವನ್ನು ಪೂಜಿಸಬೇಕು.ಮನುಷ್ಯರ ಪ್ರಯತ್ನದಿಂದ ಅರಳೀಮರವು ಬೆಳೆಯುವುದಿಲ್ಲ. ಭಗವಂತನ ಅನುಗ್ರಹವಿದ್ದರೆ ಮಾತ್ರವೇ ಈ ಅರಳೀಮರವು ಬೆಳೆಯುತ್ತದೆ. ನದೀ ತೀರಗಳಲ್ಲಿ, ದೇವಸ್ಥಾನಗಳಲ್ಲಿ, ರಸ್ತೆಗಳಲ್ಲಿ ಮಾತ್ರವೇ ಇದು ಬೆಳೆಯುತ್ತದೆ.</p>
    <p>ಅಶ್ವತ್ಥವೃಕ್ಷಕ್ಕೆ ನೀರನ್ನು ಹಾಕಿ, ಅರಿಶಿನ ಕುಂಕುಮ ಪುಷ್ಪಗಳಿಂದ ಪೂಜಿಸಿ, ಪ್ರದಕ್ಷಿಣೆಯನ್ನು ಮಾಡುವುದರಿಂದ ಸಕಲಪಾಪಗಳೂ ದೂರವಾಗುತ್ತವೆ. ಅಶ್ವತ್ಥನಾರಾಯಣನ ಅನುಗ್ರಹದಿಂದ ಸತ್ಸಂತಾನಪ್ರಾಪ್ತಿಯೂ ಆಗುತ್ತದೆ ಎಂದು ನಮ್ಮ ಸನಾತನ ಸಂಪ್ರದಾಯವು ಹೇಳುತ್ತದೆ.</p>
		<p class="text-center"><strong>ಅಶ್ವತ್ಥಪ್ರದಕ್ಷಿಣೆ ಮಾಡುವಾಗ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-5">
		<h1 class="level1-title" epub:type="title"><span class="num">5.</span>ಮೃತ್ಯುಂಜಯ ಸ್ತೋತ್ರಂ</h1>
		<p class="verse">ಮೃತ್ಯುಂಜಯಾಯ ರುದ್ರಾಯ ನೀಲಕಂಠಾಯ ಶಂಭವೇ।<br/> ಅಮೃತೇಶಾಯ ಶರ್ವಾಯ ಮಹಾದೇವಾಯ ತೇ ನಮಃ</p>
    <p>ಇದು ಮಹಾಮೃತ್ಯುಂಜಯ ಸ್ತೋತ್ರ. ಅಪಮೃತ್ಯುಪೀಡಾಪರಿಹಾರಕ್ಕಾಗಿ ಮತ್ತು ದಾರಿದ್ರ್ಯನಿವಾರಣೆಗಾಗಿ ಜಪಿಸಬೇಕಾದ ಮಂತ್ರರಾಜವಿದು. ಇದರಲ್ಲಿ ಮೃತ್ಯುಂಜಯನನ್ನು <strong>ಏಳು</strong> ಗುಣಗಳಿಂದ ಸ್ತುತಿಸಲಾಗಿದೆ. ಹೇಗೆಂದರೆ:</p>
    <p><strong>ಮೃತ್ಯುಂಜಯಾಯ ನಮಃ</strong>: ಮೃತ್ಯುವನ್ನೇ ಜಯಿಸಿ, ಸ್ವತಃ ಮೃತ್ಯುವಿಗೂ ಮೃತ್ಯುವಾಗಿರುವ ಶಿವನೇ, ನಿನಗೆ ನಮಸ್ಕಾರ. ಪರಮೇಶ್ವರನಿಗೆ ಜನ್ಮವಾಗಲೀ ಮರಣವಾಗಲೀ ಇಲ್ಲವೇ ಇಲ್ಲ.</p>
    <p><strong>ರುದ್ರಾಯ ನಮಃ</strong>: ರುದ್ರನಿಗೆ ನಮಸ್ಕಾರ. ಭಯವನ್ನು, ಕಷ್ಟವನ್ನು, ಸಂಕಟಗಳನ್ನು, ಆಪತ್ತುಗಳನ್ನು ದೂರಮಾಡುವ ಶಿವನಿಗೆ <strong>ರುದ್ರ</strong> ಎಂದು ಹೆಸರು. <strong>ರುದ್ರ</strong> ಎಂದ ಕೂಡಲೇ ಸಕಲ ಸಂಕಟಗಳೂ ಭಸ್ಮವಾಗಿಹೋಗುತ್ತವೆ.</p>
    <p><strong>ನೀಲಕಂಠಾಯ ನಮಃ</strong>: ಹಾಲಾಹಲವಿಷವನ್ನು ತಾನು ಕುಡಿದು ಅದನ್ನು ತನ್ನ ಕಂಠದಲ್ಲಿಯೇ ಧರಿಸಿರುವ ಧೀರನೇ ನೀಲಕಂಠನು. ತಾನು ವಿಷವನ್ನು ಪಾನಮಾಡಿ, ಜಗತ್ತಿಗೆ ಮಂಗಳವನ್ನು ಮಾಡಿದ ಕಾರುಣ್ಯಸಿಂಧುವು ಶಿವನು.</p>
    <p><strong>ಶಂಭವೇ ನಮಃ : ಶಂ ಶಾಂತಿಃ ಭವತಿ ಇತಿ ಶಂಭುಃ</strong>. ಜಗತ್ತಿಗೆ ಶಾಂತಿಯನ್ನು ಉಂಟುಮಾಡುವವನೇ ಶಂಭು. ಜಗತ್ಕಲ್ಯಾಣಕ್ಕಾಗಿಯೇ ಪರಮೇಶ್ವರನು ಅವತರಿಸಿದ್ದಾನೆ.</p>
    <p><strong>ಅಮೃತೇಶಾಯ ನಮಃ : ಅಮೃತಂ ಮೋಕ್ಷಃ, ತಸ್ಯ ಈಶಃ ಅಮೃತೇಶಃ, ತಸ್ಮೈ</strong>. ಅಮೃತಕ್ಕೆ ಎಂದರೆ ಮೋಕ್ಷಕ್ಕೆ ಈಶನಿವನು.</p>
    <p><strong>ಶರ್ವಾಯ ನಮಃ</strong>: ಶರ್ವ ಎಂದರೆ ಶಾಂತಿ, ಆನಂದ. ಪರಮಶಿವನೇ ಸ್ವತಃ ಆನಂದರೂಪಿಯಾಗಿದ್ದಾನೆ. ಇವನಿಗೆ ನಮಸ್ಕಾರ.</p>
    <p><strong>ಮಹಾದೇವಾಯ ತೇ ನಮಃ</strong>: ದೊಡ್ಡದೇವನೆಂದರೆ ಈಶ್ವರನೇ. ದೇವಾಧಿದೇವತೆಗಳೆಲ್ಲರಿಗೂ ಈಶ್ವರನೊಬ್ಬನೇ ದೊಡ್ಡದೇವತೆ.</p>
    <p class="text-center"><strong>ಅಪಮೃತ್ಯುಪೀಡಾಪರಿಹಾರಕ್ಕಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-6">
		<h1 class="level1-title" epub:type="title"><span class="num">6.</span>ನಾರಾಯಣೀ ಸ್ತೋತ್ರಂ</h1>
		<p class="verse"> ಸರ್ವಮಂಗಳಮಾಂಗಲ್ಯೇ ಶಿವೇ ಸರ್ವಾಥರ್ಸಾಧಿಕೇ।<br/> ಶರಣ್ಯೇ ತ್ರ್ಯಂಬಕೇ ದೇವಿ ನಾರಾಯಣಿ ನಮೋಽಸ್ತು ತೇ॥</p>
    <p>ಪದಚ್ಛೇದವೂ ಅನ್ವಯವೂ ಸುಲಭವಾಗಿದೆ. ಅರ್ಥವನ್ನು ನೋಡೋಣ: ಇದು ಮಾಂಗಲ್ಯಸೌಭಾಗ್ಯಪ್ರಾಪ್ತಿಗಾಗಿ ಪಠಿಸಬೇಕಾದ ಸ್ತೋತ್ರ. ಇಲ್ಲಿ <strong>ಆರು</strong> ವಿಶೇಷಣಗಳಿಂದ ದೇವಿಯನ್ನು ಸ್ತುತಿಸಲಾಗಿದೆ:</p>
    <p><em><strong>ಸರ್ವಮಂಗಳಮಾಂಗಲ್ಯೇ ದೇವಿ ನಮೋಽಸ್ತು ತೇ</strong>: ಎಲ್ಲಾ ಮಂಗಳಪದಾರ್ಥಗಳಲ್ಲಿಯೂ ಅತ್ಯಂತ ಮಂಗಳಾತ್ಮಳಾದ ದೇವಿಯೇ, ನಿನಗೆ ನಮಸ್ಕಾರ. ಇಡೀ ಜಗತ್ತಿಗೆ ಮಾತೃಸ್ವರೂಪಿಣಿಯಾದ ದೇವಿಯು ಅತ್ಯಂತ ಶುದ್ಧಳೂ ಮಂಗಳಸ್ವರೂಪಳೂ ಆಗಿರುತ್ತಾಳೆ.</em></p>
    <p><strong>ಶಿವೇ ದೇವಿ ನಮೋಽಸ್ತು ತೇ</strong>: ಪರಮಶಿವನ ಮಡದಿಯಾಗಿ ಮಂಗಳಸ್ವರೂಪಿಣಿಯಾದ ದೇವಿಯೇ, ನಿನಗೆ ನಮಸ್ಕಾರ.</p>
    <p><strong>ಸರ್ವಾಥರ್ಸಾಧಿಕೇ ದೇವಿ ನಮೋಽಸ್ತು ತೇ</strong>: ಎಲ್ಲ ಅರ್ಥಗಳನ್ನೂ ಕೊಡುವ ಸಾಮರ್ಥ್ಯವುಳ್ಳ ದೇವಿಯೇ, ನಿನಗೆ ನಮಸ್ಕಾರ. ಸಕಲ ಪುರುಷಾರ್ಥಗಳನ್ನೂ ತನ್ನ ಭಕ್ತರುಗಳಿಗೆ ದೇವಿಯು ಕೊಡುತ್ತಾಳೆ.</p>
    <p><strong>ಶರಣ್ಯೇ ದೇವಿ ನಮೋಽಸ್ತು ತೇ</strong>: ಶರಣಾಗತರಾದ ತನ್ನ ಭಕ್ತರುಗಳನ್ನು ಕಾಪಾಡುವಂಥ ದೇವಿಯೇ, ನಿನಗೆ ನಮಸ್ಕಾರ.</p>
    <p><strong>ತ್ರ್ಯಂಬಕೇ ದೇವಿ ನಮೋಽಸ್ತು ತೇ</strong>: ಮೂರುಗುಣಗಳನ್ನೂ ಮೀರಿರುವ, ಅವಸ್ಥಾತ್ರಯಗಳಿಗೆ ಸಾಕ್ಷಿಯಾದ ದೇವಿಯೇ, ನಿನಗೆ ನಮಸ್ಕಾರ.</p>
    <p><strong>ನಾರಾಯಣಿ ದೇವಿ ನಮೋಽಸ್ತು ತೇ</strong>: ಶ್ರೀಮನ್ನಾರಾಯಣನ ಪತ್ನಿಯಾದ ಲಕ್ಷ್ಮೀದೇವಿಯೇ, ನಿನಗೆ ನಮಸ್ಕಾರ.</p>
    <p><strong>ದೀವ್ಯತಿ ಇತಿ ದೇವೀ, ಹೇ ದೇವಿ</strong>: ಸ್ವಮಹಿಮೆಯಿಂದ ಸದಾ ಹೊಳೆಯುತ್ತಿರುವಂಥ ಗೌರೀದೇವಿಯೇ, ಮಹಾಲಕ್ಷ್ಮೀದೇವಿಯೇ, ನಿನಗೆ ನಮಸ್ಕಾರ.</p>
    <p>ನಮ್ಮ ವೇದಪುರಾಣಗ್ರಂಥಗಳಲ್ಲಿ ದೇವಿಯನ್ನು ಅನೇಕಗುಣಗಳಿಂದ ಹೊಗಳಿರುತ್ತಾರೆ. ಇವಳಿಗೇ ಲಕ್ಷ್ಮಿ, ಗೌರಿ, ನಾರಾಯಣಿ, ಸರಸ್ವತೀ, ಗಾಯತ್ರಿ, ಚಂಡಿಕಾ, ದುರ್ಗಾ ಮುಂತಾದ ಹೆಸರುಗಳು. ಇವಳಿಗೆ ನಮಸ್ಕಾರ.</p>
		<p class="text-center"><strong>ನಿತ್ಯಸೌಮಾಂಗಲ್ಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-7">
		<h1 class="level1-title" epub:type="title"><span class="num">7.</span>ಸೂರ್ಯನಾರಾಯಣ ಸ್ತೋತ್ರಂ</h1>ತಾತ್ಪರ್ಯಾರ್ಥ
	 <p class="verse">ಭಾನೋ ಭಾಸ್ಕರ ಮಾರ್ತಂಡ ಚಂಡರಶ್ಮೇ ದಿವಾಕರ।<br/>ಆಯುಷ್ಯಂ ದೇಹಿ ಆರೋಗ್ಯಂ ತ್ರಾಹಿಮಾಂಶರಣಾಗತಮ್।।</p>
    <p>ಪದಚ್ಛೇದ ಮತ್ತು ಅನ್ವಯಗಳು ಸುಲಭವಾಗಿವೆ.</p>
    <p>ಇದೊಂದು ಸೂರ್ಯನನ್ನು ಪ್ರಾರ್ಥಿಸುವ ಶ್ಲೋಕ. ಈ ಶ್ಲೋಕದಲ್ಲಿ ಐದು ವಿಶೇಷಣಗಳಿಂದ ಸೂರ್ಯನನ್ನು ಸ್ತುತಿಸಿ, ಆಯುಷ್ಯವನ್ನೂ ಮತ್ತು ಆರೋಗ್ಯವನ್ನೂ ಕೊಡು ಎಂದು ಪ್ರಾರ್ಥಿಸಲಾಗಿದೆ. ಇದೀಗ ಈ ಶ್ಲೋಕದ ತಾತ್ಪರ್ಯಾಥರ್ವನ್ನು ನೋಡೋಣ:</p>
    <p><strong>ಭಾನೋ</strong>: ಭಾತಿ ಇತಿ ಭಾನುಃ, ಹೇ ಭಾನೋ; ಸ್ವಯಂಪ್ರಕಾಶನಾಗಿ ಯಾವಾಗಲೂ ಬೆಳಕಿನಸ್ವರೂಪನಾಗಿರುವವನೇ.</p>
    <p><strong>ಭಾಸ್ಕರ</strong>: ಭಾಸಂ ಕರೋತಿ ಇತಿ ಭಾಸ್ಕರಃ, ಹೇ ಭಾಸ್ಕರ; ಜಗತ್ತಿನ ಕತ್ತಲೆಯನ್ನು ಕಳೆಯುವುದಕ್ಕಾಗಿ ಜಗತ್ತಿಗೆ ಬೆಳಕನ್ನು ಉಂಟುಮಾಡುವವನೇ.</p>
    <p><strong>ಮಾರ್ತಂಡ</strong>: ಮೃತೇ ಅಂಡೇ ಜಾತಃ ಮಾರ್ತಂಡಃ, ಹೇ ಮಾರ್ತಂಡ; ಮೃತವಾದ ಅಂಡದಲ್ಲಿ ಹುಟ್ಟಿದವನೇ.<strong>ಚಂಡರಶ್ಮೇ</strong>: ಚಂಡಾಃ ರಶ್ಮಯಃ ಯಸ್ಯ ಸಃ ಚಂಡರಶ್ಮಿಃ, ಹೇ ಚಂಡರಶ್ಮೇ; ಸುಡುತ್ತಿರುವ ಪ್ರಖರವಾದ ಕಿರಣಗಳನ್ನುಳ್ಳವನೇ.</p>
    <p><strong>ದಿವಾಕರ</strong>: ದಿವಾ ದಿನಂ ಕರೋತಿ ಇತಿ ದಿವಾಕರಃ, ಹೇ ದಿವಾಕರ; ಹಗಲನ್ನು ಉಂಟುಮಾಡುವವನೇ, ಎಲೈ ಸೂರ್ಯಭಗವಂತನೇ.</p>
    <p><strong>ಆಯುಷ್ಯಂ ಆರೋಗ್ಯಂ ಚ ದೇಹಿ</strong>: ನನಗೆ ಆಯುಷ್ಯವನ್ನೂ ಆರೋಗ್ಯವನ್ನೂ ಕರುಣಿಸು. ಸೂರ್ಯನೇ ನಮ್ಮೆಲ್ಲರಿಗೂ ಆರೋಗ್ಯವನ್ನೂ ಆಯುಷ್ಯವನ್ನೂ ಕೊಡುವಂಥ ಪ್ರತ್ಯಕ್ಷದೇವತೆಯಾಗಿರುತ್ತಾನೆ.</p>
    <p><strong>ಶರಣಾಗತಂ ಮಾಂ ತ್ರಾಹಿ</strong>: ನಿನ್ನನ್ನು ಶರಣುಹೊಂದಿರುವಂಥ ನನ್ನನ್ನು ಕಾಪಾಡು. ಸೂರ್ಯನಿಗೆ ನಮಸ್ಕಾರಗಳನ್ನು ಮಾಡಿ ಈ ಶ್ಲೋಕವನ್ನು ಪ್ರತಿದಿನವೂ ಪಾರಾಯಣಮಾಡಿದರೆ, ಅದರಿಂದ ಆಯುಷ್ಯವೂ ಆರೋಗ್ಯವೂ ನಮಗೆ ಅಭಿವೃದ್ಧಿಯಾಗುತ್ತದೆ.</p>
    <p class="text-center"><strong>ಆಯುಷ್ಯ ಹಾಗೂ ಆರೋಗ್ಯಕ್ಕಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-8">
		<h1 class="level1-title" epub:type="title"><span class="num">8.</span> ಶ್ರೀರಾಮಚಂದ್ರ ಸ್ತೋತ್ರಂ</h1>
		<p class="verse"> ರಾಮಾಯ ರಾಮಭದ್ರಾಯ ರಾಮಚಂದ್ರಾಯ ವೇಧಸೇ।<br/> ರಘುನಾಥಾಯ ನಾಥಾಯ ಸೀತಾಯಾಃ ಪತಯೇ ನಮಃ</p>
    <p>ಪದಚ್ಛೇದವೂ ಅನ್ವಯವೂ ಅತ್ಯಂತ ಸುಲಭವಾಗಿರುತ್ತದೆ.</p>
    <p>ಶ್ರೀರಾಮನ ಏಳು ಮುಖಗಳನ್ನು ಈ ಶ್ಲೋಕದಲ್ಲಿ ತಿಳಿಸಿದೆ.</p>
    <p><strong>ರಾಮಾಯ: </strong>ಸ್ವಸ್ಮಿನ್ ರಮತೇ ಇತಿ ರಾಮಃ, ತಸ್ಮೈ ರಾಮಾಯ; ತನ್ನ ಸ್ವರೂಪದಲ್ಲಿ ಸದಾ ರಮಿಸುವ ಮಹಾತ್ಮನೇ ರಾಮನು.</p>
    <p><strong>ರಾಮಭದ್ರಾಯ</strong>: ದಶರಥನು ಶ್ರೀರಾಮನನ್ನು ತುಂಬು ವಾತ್ಸಲ್ಯದಿಂದ <strong>ರಾಮಭದ್ರ</strong> ಎಂದು ಕರೆಯುತ್ತಿದ್ದನಂತೆ. ಶ್ರೀರಾಮಚಂದ್ರನು ಎಷ್ಟೇ ದೊಡ್ಡವನಾದರೂ ದಶರಥನಿಗೆ ಮಗನೇ ಅಲ್ಲವೇ? ಹೀಗಾಗಿ ದಶರಥನು ಮಗೂ, ರಾಮ—ಎಂದು ಕರೆಯುತ್ತಿದ್ದ.</p>
    <p><strong>ರಾಮಚಂದ್ರಾಯ</strong>: ಋಷಿಮುನಿಗಳು, ಯತಿಗಳು, ಸಾಧುಸಂತರುಗಳು ರಾಮನನ್ನು <strong>ರಾಮಚಂದ್ರ</strong> ಎಂದು ಕರೆಯುತ್ತಿದ್ದರಂತೆ. ಚಂದ್ರನಂತೆ ರಾಮನು ಯಾವಾಗಲೂ ಆನಂದವಾಗಿರುತ್ತಾನಲ್ಲವೇ? ಶ್ರೀರಾಮನ ಮುಖಚಂದ್ರನನ್ನು ನೋಡಿದ ಕೂಡಲೇ ಋಷಿಮುನಿಗಳ ಸಂಕಷ್ಟಗಳು ದೂರವಾಗಿಬಿಡುತ್ತಿದ್ದವು.</p>
    <p><strong>ವೇಧಸೇ</strong>: ಚತುರ್ಮುಖಬ್ರಹ್ಮನಂತೆ ಶ್ರೀರಾಮನು ಸರ್ವಜ್ಞನಾಗಿದ್ದನು. ಸೃಷ್ಟಿಕರ್ತೃವಾದ ಬ್ರಹ್ಮನಂತೆಯೇ ಇದ್ದಾನೆ ಎಂದು ಬ್ರಾಹ್ಮಣೋತ್ತಮರು ರಾಮನನ್ನು ಕರೆಯುತ್ತಿದ್ದರು.</p>
    <p><strong>ರಘುನಾಥಾಯ</strong>: ಇತರ ರಾಷ್ಟ್ರಗಳ ನಾಯಕರುಗಳು ಶ್ರೀರಾಮನನ್ನು <strong>ರಘುನಾಥ</strong> ಎಂದರೆ ರಘುವಂಶಕ್ಕೆ ಒಡೆಯನು ಎಂದು ಹೇಳುತ್ತಿದ್ದರು. ಬೇರೆಯ ರಾಜರುಗಳು ಶ್ರೀರಾಮನನ್ನು ಕಂಡಾಗ ಇವನು ರಘುವಂಶಕ್ಕೆ ನಾಥನು ಎಂದು ಗೌರವದಿಂದ ಕಾಣುತ್ತಿದ್ದರಂತೆ.</p>
    <p><strong>ನಾಥಾಯ</strong>: ಅಯೋಧ್ಯೆಯ ಪ್ರಜೆಗಳು ಶ್ರೀರಾಮನನ್ನು ‘ಇವನು ನಮ್ಮ ರಾಜ’ ಎಂದು ಹೇಳುತ್ತಿದ್ದರಂತೆ.</p>
    <p><strong>ಸೀತಾಯಾಃ ಪತಯೇ</strong>: ಸೀತೆಯ ಗೆಳತಿಯರು ರಾಮನನ್ನು ಕಂಡಾಗ ‘ಇವನು ನಮ್ಮ ಸೀತೆಯ ಗಂಡ’ ಎನ್ನುತ್ತಿದ್ದರಂತೆ.</p>
    <p class="text-center"><strong>ಸಕಲಸದ್ಗುಣಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-9">
		<h1 class="level1-title" epub:type="title"><span class="num">9.</span>ಆಂಜನೇಯ ಸ್ತೋತ್ರಂ</h1>
		<p class="verse">ಅಂಜನಾನಂದನಂ ವೀರಂ ಜಾನಕೀಶೋಕನಾಶನಮ್।<br/>ಕಪೀಶಮಕ್ಷಹಂತಾರಂ ವಂದೇ ಲಂಕಾಭಯಂಕರಮ್॥</p>
  <p><strong>ಅನ್ವಯಃ</strong>: ಜಾನಕೀಶೋಕನಾಶನಂ, ಅಕ್ಷಹಂತಾರಂ, ಲಂಕಾಭಯಂಕರಂ, ಅಂಜನಾನಂದನಂ, ವೀರಂ, ಕಪೀಶಮ್, ಅಹಂ ವಂದೇ।</p>
    <p><em>ಸೀತಾದೇವಿಯ ದುಃಖಗಳನ್ನೆಲ್ಲ ದೂರಮಾಡಿದಂಥ, ರಾವಣನ ಪುತ್ರನಾದ ಅಕ್ಷಕುಮಾರನನ್ನು ಸಂಹಾರಮಾಡಿದಂಥ, ಲಂಕಾನಗರಿಗೇ ಭಯಂಕರನಾಗಿದ್ದಂಥ, ಅಂಜನಾವಾಯುದಂಪತಿಗಳ ಸತ್ಪುತ್ರನಾದ, ವೀರಧೀರಶೂರನಾದ ಕಪಿಶ್ರೇಷ್ಠನಾದ <strong>ಆಂಜನೇಯನನ್ನು</strong> ನಾನು ವಂದಿಸುತ್ತೇನೆ.</em></p>
    <p><strong>ತಾತ್ಪರ್ಯಾಥರ್</strong>: ಇದೊಂದು, ಆಂಜನೇಯನ ಜನಪ್ರಿಯ ಸ್ತೋತ್ರ. ಶ್ರೀರಾಮನ ದೂತನಾದ, ಪರಾಕ್ರಮಶಾಲಿಯಾದ ಆಂಜನೇಯನನ್ನು ಇಲ್ಲಿ ಸ್ತೋತ್ರಮಾಡಿದೆ. ಈ ಶ್ಲೋಕದ ಸ್ವಾರಸ್ಯವನ್ನು ನೋಡೋಣ:</p>
    <p><strong>ಅಂಜನಾನಂದನಂ</strong>: ತಾಯಿ ಅಂಜನಾದೇವಿಗೆ ಯಾವಾಗಲೂ ಆನಂದವನ್ನು ಉಂಟುಮಾಡುವ ಮಾತೃಭಕ್ತ ಆಂಜನೇಯ. ಪುತ್ರನ ಮುಖಾರವಿಂದವನ್ನು ನೋಡಿದಾಗ ತಾಯಿ ಅಂಜನಾದೇವಿಗೆ ತುಂಬಾ ಆನಂದವಾಗುತ್ತಿತ್ತು. ಹಾಗೆಯೇ ಆಂಜನೇಯನಿಗೂ ತನ್ನ ಅಮ್ಮನ ಮೇಲೆ ಅಷ್ಟೇ ಭಕ್ತಿಯೂ ಇತ್ತು.</p>
    <p><strong>ಜಾನಕೀಶೋಕನಾಶನಮ್</strong>: ಅಶೋಕವನದಲ್ಲಿ ಏಕಾಂಗಿನಿಯಾಗಿ ದುಃಖಿಯಾಗಿದ್ದ ಸೀತಾದೇವಿಗೆ ಶ್ರೀರಾಮನಾಮಾಂಕಿತವಾದ ಉಂಗುರವನ್ನು ಕೊಟ್ಟು, ಸೀತಾದೇವಿಯ ಆ ದುಃಖಗಳನ್ನೆಲ್ಲ ದೂರಮಾಡಿದ ಮಹಾತ್ಮನೆಂದರೆ ಆಂಜನೇಯ. ಶ್ರೀರಾಮನಿಂದ ರಾವಣನನ್ನು ಸಂಹರಿಸಿ ಸೀತಾದೇವಿಗೆ ಆನಂದವನ್ನು ಉಂಟುಮಾಡಿದ ಧೀರನೆಂದರೆ ಆಂಜನೇಯನೇ.</p>
    <p><strong>ಅಕ್ಷಹಂತಾರಂ</strong>: ರಾವಣನ ಪುತ್ರ ಅಕ್ಷಕುಮಾರನನ್ನು ಸಂಹಾರಮಾಡಿದ ವೀರನೆಂದರೆ ಆಂಜನೇಯನೇ.</p>
    <p><strong>ಲಂಕಾಭಯಂಕರಮ್</strong>: ಲಂಕಾನಗರಿಗೇ ಭಯಂಕರನಾಗಿದ್ದವನಿವನು.</p>
    <p>ಕಪಿಗಳಿಗೆಲ್ಲ ಈಶನಾಗಿದ್ದ ಹನುಮಂತನು ಶ್ರೀರಾಮದೂತನಾಗಿದ್ದನು.</p>
		<p class="text-center"><strong>ಸರ್ವದುಃಖಪರಿಹಾರಕ್ಕಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-10">
		<h1 class="level1-title" epub:type="title"><span class="num">10.</span>ವೇಂಕಟೇಶ್ವರ ಸ್ತೋತ್ರಂ</h1>
		<p class="verse">ಕಲ್ಯಾಣಾದ್ಭುತಗಾತ್ರಾಯ ಕಾಮಿತಾರ್ಥಪ್ರದಾಯಿನೇ।<br/>ಶ್ರೀಮದ್ವೇಂಕಟನಾಥಾಯ ಶ್ರೀನಿವಾಸಾಯ ತೇ ನಮಃ</p> 
    <p>ಪದಚ್ಛೇದವೂ ಅನ್ವಯವೂ ಸುಲಭವಾಗಿದೆ.</p>
    <p><em>ಮಂಗಳಕರವಾದ ಹಾಗೂ ಅದ್ಭುತವಾದ ಶರೀರವನ್ನು ಧರಿಸಿರುವಂಥ, ಭಕ್ತರು ಬೇಡಿದ ವರಗಳನ್ನೆಲ್ಲ ಕೊಡುವಂಥ, ವೇಂಕಟಗಿರಿಗೆ ಒಡೆಯನಾಗಿರುವಂಥ ಶ್ರೀನಿವಾಸನೇ, ನಿನಗೆ ನಮಸ್ಕಾರ.</em></p>
    <p><strong>ತಾತ್ಪರ್ಯಾಥರ್</strong>: ಇದೊಂದು ಜನಪ್ರಿಯ, ಜಗತ್ಪ್ರಸಿದ್ಧ, ಭಕ್ತರಿಗೆ ಅತ್ಯಂತ ಇಷ್ಟವಾದ ಸ್ತೋತ್ರ. ಈ ಶ್ಲೋಕದಲ್ಲಿ ಶ್ರೀನಿವಾಸನನ್ನು, ವೇಂಕಟೇಶ್ವರನನ್ನು ಭಕ್ತಿಯಿಂದ ಸ್ತುತಿಸಿದೆ. ಇದರ ಸ್ವಾರಸ್ಯಾರ್ಥವನ್ನು ನೋಡೋಣ:</p>
    <p><strong>ಕಲ್ಯಾಣಾದ್ಭುತಗಾತ್ರಾಯ</strong>: ಶ್ರೀವೇಂಕಟೇಶ್ವರನು ಕಲ್ಯಾಣ ಹಾಗೂ ಅದ್ಭುತವಾದ ಶರೀರವನ್ನುಳ್ಳವನಾಗಿದ್ದಾನೆ. ಶ್ರೀನಿವಾಸದೇವರನ್ನು ನೋಡುತ್ತಿದ್ದರೆ ಎಷ್ಟೊಂದು ಆನಂದ! ಅವನ ಆ ದೇಹವು ಕಲ್ಯಾಣಕರವಾಗಿರುತ್ತದೆ, ಎಂದರೆ ಸಕಲದುಃಖಗಳನ್ನು ಕಳೆಯುತ್ತಾ ಎಲ್ಲರಿಗೂ ಆನಂದವನ್ನುಂಟುಮಾಡುತ್ತದೆ. ಹಾಗೂ ಅವನ ಶರೀರವು ಅದ್ಭುತ ಎಂದರೆ ಆಶ್ಚರ್ಯಕರವಾಗಿಯೂ ಇರುತ್ತದೆ.</p>
    <p><strong>ಕಾಮಿತಾರ್ಥಪ್ರದಾಯಿನೇ</strong>: ಭಕ್ತರುಗಳು ಬೇಡಿದ ಎಲ್ಲಾ ವರಗಳನ್ನೂ ವೇಂಕಟೇಶ್ವರನು ತನ್ನ ಭಕ್ತರಿಗೆ ಕೊಡುತ್ತಾನೆ. ಆದ್ದರಿಂದಲೇ ಶ್ರೀನಿವಾಸನ ದರ್ಶನಕ್ಕಾಗಿ ಕೋಟಿಕೋಟಿಗಟ್ಟಲೇ ಭಕ್ತರು ಆಗಮಿಸುತ್ತಾರೆ. ಸ್ವಾಮಿಗೆ <strong>ಕಲಿಯುಗದ ಕಾಮಧೇನು</strong> ಎಂದೇ ಹೆಸರು ಪ್ರಸಿದ್ಧವಾಗಿರುತ್ತದೆ. ಅಭ್ಯುದಯಗಳನ್ನೂ ಮೋಕ್ಷವನ್ನೂ ಶ್ರೀನಿವಾಸನು ತನ್ನ ಭಕ್ತರಿಗೆ ಅನುಗ್ರಹಿಸುತ್ತಾನೆ.</p>
    <p><strong>ಶ್ರೀಮದ್ವೇಂಕಟನಾಥಾಯ ಶ್ರೀನಿವಾಸಾಯ ತೇ ನಮಃ</strong>: ತಿರುಪತಿಯ ತಿರುಮಲೆಯ ಶ್ರೀವೇಂಕಟಗಿರಿಗೆ ಒಡೆಯನಾದ ಶ್ರೀನಿವಾಸನಿಗೆ ನಮಸ್ಕಾರಗಳು.</p>
    <p>.ಶ್ರೀವೆಂಕಟೇಶ್ವರನಿಗೇ ಶ್ರೀನಿವಾಸ, ವಾಸುದೇವ, ನಾರಾಯಣ, ವೆಂಕಟೇಶ—ಮುಂತಾದ ಹೆಸರುಗಳು. ಇವನು ಬರೀ ವೆಂಕಟೇಶನಲ್ಲ; ಮತ್ತೇನೆಂದರೆ ಲಕ್ಷ್ಮೀವೆಂಕಟೇಶ. ಲಕ್ಷ್ಮೀಸಮೇತನಾದ ವೆಂಕಟೇಶ್ವರನ ಸ್ತೋತ್ರಪಾರಾಯಣದಿಂದ ಭಕ್ತರುಗಳಿಗೆ ಸಕಲ ಸಂಪತ್ತುಗಳೂ ಲಭಿಸುತ್ತವೆ.</p>
    <p class="text-center"><strong>ವಿವಾಹಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-11">
		<h1 class="level1-title" epub:type="title"><span class="num">11.</span>ಅನ್ನಪೂರ್ಣಾ ಸ್ತೋತ್ರಂ</h1>
		<p class="verse">ಅನ್ನಪೂರ್ಣೇ ಸದಾಪೂರ್ಣೇ ಶಂಕರಪ್ರಾಣವಲ್ಲಭೇ।<br/>ಜ್ಞಾನವೈರಾಗ್ಯಸಿದ್ಧ್ಯರ್ ಥಂ ಭಿಕ್ಷಾಂ ದೇಹಿ ಚ ಪಾರ್ವತಿ॥</p>
    <p><em>ಯಾವಾಗಲೂ ಪೂರ್ಣಳಾಗಿರುವವಳೇ, ಪರಮೇಶ್ವರನಿಗೆ ಪ್ರಾಣಕ್ಕೆ ಸಮಳಾದ ಪತ್ನಿಯೇ, ಎಲೈ ಅನ್ನಪೂರ್ಣಾದೇವಿಯೇ, ನನಗೆ ಜ್ಞಾನವೈರಾಗ್ಯಗಳು ಸಿದ್ಧಿಸುವುದಕ್ಕಾಗಿ, ಎಲೈ ಪಾರ್ವತಿಯೇ, ಭಿಕ್ಷೆಯನ್ನು ಕೊಡು.</em></p>
    <p><strong>ತಾತ್ಪರ್ಯಾರ್ಥ</strong>: ಅನ್ನಪೂರ್ಣೆಯನ್ನು ಇಲ್ಲಿ ಸ್ತೋತ್ರಮಾಡಿದೆ:</p>
    <p><strong>ಸದಾಪೂರ್ಣೇ</strong>: ಅನ್ನಪೂರ್ಣೇಶ್ವರೀದೇವಿಯು ಸದಾ ಪೂರ್ಣಳಾಗಿರುತ್ತಾಳೆ. ಎಂದರೆ ಅವಳಲ್ಲಿ ಎಲ್ಲಾ ಸಂಪತ್ತುಗಳೂ, ಎಲ್ಲ ಐಶ್ವರ್ಯಗಳೂ, ಯಾವಾಗಲೂ ತುಂಬಿರುತ್ತವೆ. ಅನ್ನಪೂರ್ಣೇಶ್ವರಿಯಲ್ಲಿ ಕೊರತೆ ಎಂಬುದು ಯಾವಾಗಲೂ ಇರುವುದಿಲ್ಲ. ಆದ್ದರಿಂದಲೇ ತನ್ನ ಭಕ್ತರುಗಳಿಗೂ, ಸಕಲ ಸೌಭಾಗ್ಯಗಳನ್ನೂ ಸದಾ ಕಾಲ ಅನ್ನಪೂರ್ಣೇಶ್ವರೀದೇವಿಯು ಕೊಡುತ್ತಾಳೆ.</p>
    <p><strong>ಶಂಕರಪ್ರಾಣವಲ್ಲಭೇ</strong>: ಶಂಕರನಿಗೆ ಪ್ರಾಣಸಮಳಾದ ಪತ್ನಿಯಾಗಿದ್ದಾಳೆ ಅನ್ನಪೂರ್ಣೇಶ್ವರೀ. ಪರಮೇಶ್ವರನು ಬದುಕಿರುವುದು ಅನ್ನಪೂರ್ಣೇಶ್ವರಿಯಿಂದಲೇ. ಇವಳೇ ಪರಶಿವನ ಪ್ರಾಣವೂ ಸಂಪತ್ತೂ ಆಗಿದ್ದಾಳೆ. ಅನ್ನಪೂರ್ಣಾಸ್ಮರಣೆಯೆಂದರೆ ಪರಮೇಶ್ವರನ ಸ್ಮರಣೆಯೂ ಆಗಿಬಿಡುತ್ತದೆ.</p>
    <p><strong>ಅನ್ನಪೂರ್ಣೇ</strong>: ಅಮ್ಮಾ, ಅನ್ನಪೂರ್ಣಾದೇವಿಯೇ, ನಿನಗೆ ನಮಸ್ಕಾರ. ಇಡೀ ಜಗತ್ತಿಗೆ ಅನ್ನವನ್ನು ಕೊಡುತ್ತಿರುವ ತಾಯಿಯೇ, ನಿನಗೆ ನಮಸ್ಕಾರಗಳು. ಸಕಲ ಪ್ರಾಣಿಗಳಿಗೂ ನೀನು ಅನ್ನದಾತಳಾಗಿರುತ್ತೀಯೆ.</p>
  <p><strong>ಜ್ಞಾನವೈರಾಗ್ಯಸಿದ್ಧ್ಯರ್ಥಂ ಭಿಕ್ಷಾಂ ದೇಹಿ ಚ ಪಾರ್ವತಿ</strong>: ಹಿಮವತ್ಪರ್ವತರಾಜನ ಸುಪುತ್ರಿಯಾದ ಪಾರ್ವತಿಯೇ, ನನಗೆ ಜ್ಞಾನವೈರಾಗ್ಯಗಳು ಬೇಕಾಗಿವೆ. ಆದ್ದರಿಂದ ನನಗೆ ಭಿಕ್ಷೆಯನ್ನು ನೀಡು ತಾಯಿ. ಮನುಷ್ಯನು ತಿನ್ನುವ ಅನ್ನದಿಂದ ಅವನಿಗೆ ಜ್ಞಾನಭಕ್ತಿವೈರಾಗ್ಯಗಳು ಸಿದ್ಧಿಸಬೇಕಲ್ಲವೇ? ಇದು ಅನ್ನಪೂರ್ಣಾದೇವಿಯ ಅನುಗ್ರಹದಿಂದ ಮಾತ್ರವೇ ನನಗೆ ಸಿದ್ಧಿಸಬೇಕಾಗಿದೆ.</p>
  <p>ಊಟದಲ್ಲಿ ಅನೇಕ ದೋಷಗಳಿರಬಹುದು. ನಾವು ತಿನ್ನುವ ಅನ್ನವು ಪಾಪದ ಅನ್ನವೂ ಆಗಿರಬಹುದು, ಅಶುದ್ಧವಾದ ಆಹಾರವೂ ಆಗಿರಬಹುದು. ಅದರಿಂದ ನಮಗೂ ದೋಷವು ಅಂಟಿಕೊಳ್ಳಬಹುದು. ಆದರೆ ಈ ಶ್ಲೋಕವನ್ನು ಪಠಿಸುವುದರಿಂದ ಸರ್ವದೋಷಗಳೂ ಪರಿಹಾರವಾಗುತ್ತವೆ.</p>
		<p class="text-center"><strong>ಊಟಮಾಡುವಾಗ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-12">
		<h1 class="level1-title" epub:type="title"><span class="num">12.</span>ಪೃಥಿವೀ ಸ್ತೋತ್ರಂ</h1>
		<p class="verse">ಪೃಥ್ವಿ ತ್ವಯಾ ಧೃತಾ ಲೋಕಾಃ ದೇವಿ ತ್ವಂ ವಿಷ್ಣುನಾ ಧೃತಾ।<br/>ತ್ವಂ ಚ ಧಾರಯ ಮಾಂ ದೇವಿ ವಿಷ್ಣುಪತ್ನಿ ನಮೋಽಸ್ತು ತೇ॥</p>
    <p><em>ಎಲೈ ಪೃಥಿವಿಯೇ, ನಿನ್ನಿಂದ ಲೋಕಗಳೆಲ್ಲವೂ ಧರಿಸಲ್ಪಟ್ಟಿರುತ್ತವೆ. ಎಲೈ ಪೃಥ್ವೀದೇವಿಯೇ, ನೀನು ವಿಷ್ಣುವಿನಿಂದ ಧರಿಸಲ್ಪಟ್ಟಿರುತ್ತೀಯೆ. ಇಂಥ ನೀನು, ಎಲೈ ಭೂದೇವಿಯೇ, ನನ್ನನ್ನು ಧರಿಸು, ಕಾಪಾಡಮ್ಮ; ವಿಷ್ಣುಪತ್ನಿಯೇ ನಿನಗೆ ನಮಸ್ಕಾರ.</em></p>
    <p><strong>ತಾತ್ಪರ್ಯಾಥರ್</strong>: ಇದೊಂದು ಭೂದೇವತಾಸ್ತೋತ್ರ. ಇಲ್ಲಿ ಭೂದೇವಿಯನ್ನು ಸ್ತುತಿಸಿ, ಭೂದೇವಿಗೆ ನಮಸ್ಕಾರವನ್ನೂ ತಿಳಿಸಿದೆ. ಇದರ ಸ್ವಾರಸ್ಯವನ್ನು ನೋಡೋಣ:</p>
    <p>ಭೂದೇವಿಯು ಸಕಲ ಪ್ರಾಣಿಗಳನ್ನೂ ಧರಿಸಿರುತ್ತಾಳೆ. ಮನುಷ್ಯರು, ಪಶುಪಕ್ಷಿಗಳು, ಕ್ರಿಮಿಕೀಟಗಳು, ಗಿಡಮರಗಳು, ಬೆಟ್ಟಗುಡ್ಡಗಳು—ಇವೆಲ್ಲವೂ ನಿಂತಿರುವುದು ಭೂಮಿಯ ಮೇಲೆಯೇ. ಭೂಮಿಯೇ ಇವೆಲ್ಲವನ್ನೂ ಧರಿಸಿರುತ್ತಾಳೆ. ಭೂಕಂಪವಾದರೆ ಇಡೀ ಜಗತ್ತೇ ನಾಶವಾಗಿಬಿಡುತ್ತದೆಯಲ್ಲವೇ? ಹಾಗಾಗದಂತೆ ಭೂತಾಯಿಯು ತಾಳ್ಮೆಯಿಂದ ಜಗತ್ತನ್ನೆಲ್ಲ ಧರಿಸಿರುತ್ತಾಳೆ. ಹೀಗಾಗಿ ಸಕಲಪ್ರಾಣಿಗಳಿಗೂ ಭೂತಾಯಿಯೇ ಆಧಾರವಾಗಿರುತ್ತಾಳೆ.</p>
    <p>ಇಂಥ ಭೂಮಿಯನ್ನು ಶ್ರೀಮಹಾವಿಷ್ಣುವು ಧರಿಸಿರುತ್ತಾನೆ. ಭೂಮಿಯು ಇಷ್ಟೊಂದು ಭದ್ರವಾಗಿ ನಿಂತಿರುವುದು ಮಹಾವಿಷ್ಣುವಿನಿಂದಲೇ. ಮಹಾವಿಷ್ಣುವು ವರಾಹಾವತಾರವನ್ನು ಮಾಡಿ, ಸಮುದ್ರದೊಳಗೆ, ರಸಾತಳದಲ್ಲಿ ಮುಳುಗಿದ್ದ ಭೂಮಿಯನ್ನು ಮೇಲಕ್ಕೆ ತಂದನಲ್ಲವೇ? ಅಂದಮೇಲೆ, ಎಲೈ ಭೂದೇವಿಯೇ, ವಿಷ್ಣುವು ನಿನ್ನನ್ನು ಧರಿಸಿರುತ್ತಾನೆ.</p>
    <p>ಇಂಥ ನೀನು, ಭೂಮಿತಾಯಿಯೇ, ನನ್ನನ್ನು ಕಾಪಾಡು; ನೀನು ಮಹಾವಿಷ್ಣುವಿನ ಪತ್ನಿಯೂ ಆಗಿದ್ದೀಯೆ. ನನಗೆ ಭೂಮಿಯಿಂದ ಯಾವ ಅಪಘಾತಾದಿಗಳೂ ಆಗದಂತೆ, ನನಗೆ ಅಪಮೃತ್ಯು ಬಂದೊದಗಂತೆ ನನ್ನನ್ನು ಕಾಪಾಡು, ತಾಯಿ. ನಾನು ಈ ಭೂಲೋಕದಲ್ಲಿ ಶತಮಾನ ಸಂವತ್ಸರಗಳು ಆನಂದವಾಗಿರುವಂತೆ ನನ್ನನ್ನು ಹರಸು, ತಾಯಿ; ಮಹಾವಿಷ್ಣುವಿನ ಪ್ರಿಯಪತ್ನಿಯಾಗಿರುವ ನಿನಗೆ ನನ್ನ ಅನಂತಾನಂತ ಭಕ್ತಿ ಪ್ರಣಾಮಗಳು.</p>
    <p class="text-center"><strong>ಧೈರ್ಯಾಭಿವೃದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-13">
		<h1 class="level1-title" epub:type="title"><span class="num">13.</span>ಲಕ್ಷ್ಮೀನರಸಿಂಹ ಸ್ತೋತ್ರಂ</h1>
		<p class="verse">ಪ್ರಹ್ಲಾದವರದಃ ಶ್ರೀಮಾನ್ ಶಂಖಚಕ್ರಗದಾಧರಃ।<br/>ನರಕಂಠೀರವಾಹಾರಃ ನಾರಸಿಂಹೋಽಭಿರಕ್ಷತು॥</p>
    <p><em>ಪ್ರಹ್ಲಾದನಿಗೆ ವರಗಳನ್ನು ಕೊಟ್ಟಂಥ, ಶಂಖಚಕ್ರಗದೆಗಳನ್ನು ಧರಿಸಿರುವಂಥ, ಮನುಷ್ಯ ಹಾಗೂ ಸಿಂಹದ ಶರೀರವನ್ನುಳ್ಳಂಥ, ಲಕ್ಷ್ಮೀಸಮೇತನಾದ ನಾರಸಿಂಹಸ್ವಾಮಿಯು ನಮ್ಮನ್ನು ಕಾಪಾಡಲಿ.</em></p>
    <p><strong>ತಾತ್ಪರ್ಯಾರ್ಥ</strong>: ನರಸಿಂಹಸ್ವಾಮಿಯು ಮಹಾವಿಷ್ಣುವಿನ ನಾಲ್ಕನೆಯ ಅವತಾರ. ನಾರಸಿಂಹಸ್ವಾಮಿಯನ್ನು ಸ್ಮರಿಸಿ, ಸ್ತುತಿಸುವುದರಿಂದ ನಮ್ಮ ಸಕಲ ಇಷ್ಟಾರ್ಥಗಳೂ ನೆರವೇರುತ್ತವೆ. ನರಸಿಂಹಸ್ವಾಮಿಯ <strong>ನಾಲ್ಕು</strong> ಮಹಿಮೆಗಳನ್ನು ಇಲ್ಲಿ ಹೇಳಿರುತ್ತದೆ:</p>
    <p><strong>ಪ್ರಹ್ಲಾದವರದಃ</strong>: ಪ್ರಹ್ಲಾದನು ಹಿರಣ್ಯಕಶಿಪುವಿನ ಏಕಮಾತ್ರ ಪುತ್ರ. ಇವನೊಬ್ಬ ಪುಟ್ಟ ಬಾಲಕ, ಆದರೆ ಪರಮಭಾಗವತೋತ್ತಮ. ಇವನಿಗೆ ವರವನ್ನು ಕೊಟ್ಟು, ಇವನನ್ನು ಕಾಪಾಡಿದ ದೇವರೆಂದರೆ ನರಸಿಂಹನು. ಪ್ರಹ್ಲಾದನನ್ನು ಆತ್ಮಜ್ಞಾನಿಯನ್ನಾಗಿಯೂ ಮುಕ್ತನನ್ನಾಗಿಯೂ ಮಾಡಿದ ದೇವನೆಂದರೆ ಶ್ರೀಲಕ್ಷ್ಮೀ ನರಸಿಂಹಸ್ವಾಮಿಯೇ.</p>
    <p><strong>ಶಂಖಚಕ್ರಗದಾಧರಃ</strong>: ಶ್ರೀನರಸಿಂಹನು ತನ್ನ ಕೈಗಳಲ್ಲಿ ಶಂಖ, ಚಕ್ರ, ಗದೆಗಳನ್ನು ಭಕ್ತರ ರಕ್ಷಣೆಗಾಗಿ ಹಾಗೂ ದುಷ್ಟರ ಶಿಕ್ಷಣೆಗಾಗಿ ಧರಿಸಿದ್ದಾನೆ. ನರಸಿಂಹದೇವರು ಶಾಂತನೂ ಹೌದು, ಉಗ್ರನೂ ಹೌದು.</p>
    <p><strong>ನರಕಂಠೀರವಾಹಾರಃ</strong>: ಕಂಠದವರೆಗೆ ಸಿಂಹನಾಗಿಯೂ, ಅಲ್ಲಿಂದ ಕೆಳಗೆ ನರನಾಗಿಯೂ ನರಸಿಂಹನು ತೋರುತ್ತಿದ್ದಾನೆ. ಆದ್ದರಿಂದಲೇ ಇವನಿಗೆ <strong>ನರಸಿಂಹ</strong> ಎಂಬ ಹೆಸರು ಬಂದಿರುತ್ತದೆ.</p>
    <p><strong>ಶ್ರೀಮಾನ್</strong>: ಶ್ರೀ ಎಂದರೆ ಲಕ್ಷ್ಮೀ. ಲಕ್ಷ್ಮೀಸಮೇತನಾಗಿರುವ ನರಸಿಂಹನು ಎಂದರೆ ಲಕ್ಷ್ಮೀನರಸಿಂಹಸ್ವಾಮಿಯು ನಮ್ಮನ್ನೆಲ್ಲ ಕಾಪಾಡಲಿ. ಈ ಶ್ಲೋಕವನ್ನು ಪಠಿಸುವವರಿಗೆ ಸಕಲ ಸಂಪತ್ತುಗಳೂ ದೊರಕುತ್ತವೆ, ಹಾಗೂ ಸಕಲ ಆಪತ್ತುಗಳೂ ದೂರವಾಗಿಬಿಡುತ್ತವೆ.</p>
  <p class="text-center"><strong>ಸಕಲವರಪ್ರಾಪ್ತಿಗಾಗಿ ಈ ಶ್ಲೋಕವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-14">
		<h1 class="level1-title" epub:type="title"><span class="num">14.</span>ಪಂಚಪಾಂಡವ ಸ್ತೋತ್ರಂ</h1>
		<p class="verse">ಧರ್ಮೋ ವಿವರ್ಧತಿ ಯುಧಿಷ್ಠಿರಕೀರ್ತನೇನ<br/> ಪಾಪಂ ಪ್ರಣಶ್ಯತಿ ವೃಕೋದರಕೀರ್ತನೇನ।<br/>ಶತ್ರುರ್ವಿನಶ್ಯತಿ ಧನಂಜಯಕೀರ್ತನೇನ<br/> ಮಾದ್ರೀಸುತೌ ಕಥಯತಾಂ ನ ಭವಂತಿ ರೋಗಾಃ।।</p>
    <p>ಬೆಳಗ್ಗೆ ಎದ್ದಕೂಡಲೇ ಈ ಶ್ಲೋಕವನ್ನು ಹೇಳಬೇಕು. ಇದರಲ್ಲಿ ಪುಣ್ಯಾತ್ಮರಾದ ಪಂಚಪಾಂಡವರನ್ನು ಸ್ಮರಿಸಲಾಗಿರುತ್ತದೆ.</p>
    <p><strong>ಯುಧಿಷ್ಠಿರಕೀರ್ತನೇನ ಧರ್ಮೋ ವಿವರ್ಧತಿ</strong>: ಯುಧಿಷ್ಠಿರನನ್ನು ಕೀರ್ತನಮಾಡುವುದರಿಂದ ಧರ್ಮವು ವರ್ಧಿಸುತ್ತದೆ. ಧರ್ಮರಾಜನನ್ನು ಸ್ಮರಿಸುವುದರಿಂದ ನಮಗೂ ಧರ್ಮಾಭಿವೃದ್ಧಿಯಾಗಲೇಬೇಕಲ್ಲವೇ?</p>
    <p><strong>ವೃಕೋದರಕೀರ್ತನೇನ ಪಾಪಂ ಪ್ರಣಶ್ಯತಿ</strong>: ವೃಕೋದರನನ್ನು ಅಂದರೆ ಭೀಮಸೇನನನ್ನು ಕೀರ್ತಿಸುವುದರಿಂದ ಪಾಪಗಳೆಲ್ಲವೂ ನಾಶವಾಗಿಹೋಗುತ್ತವೆ. ಏಕೆಂದರೆ ಭೀಮನು ಪಾಪರಹಿತನಾದ ಧೀರನು.</p>
    <p><strong>ಧನಂಜಯಕೀರ್ತನೇನ ಶತ್ರುಃ ವಿನಶ್ಯತಿ</strong>: ಧನಂಜಯನನ್ನು ಅಂದರೆ ಅರ್ಜುನನನ್ನು ಕೀರ್ತನಮಾಡುವುದರಿಂದ ಎಲ್ಲಾ ಶತ್ರುಗಳೂ ದೂರರಾಗುತ್ತಾರೆ. ಏಕೆಂದರೆ ಅರ್ಜುನನು ಪರಾಕ್ರಮಶಾಲಿಯೂ ಹೌದು, ಶ್ರೀಕೃಷ್ಣಪರಮಾತ್ಮನ ಶಿಷ್ಯನೂ ಹೌದು, ಮತ್ತು ಆತ್ಮಜ್ಞಾನಿಯೂ ಆಗಿದ್ದಾನೆ.</p>
    <p><strong>ಮಾದ್ರೀಸುತೌ ಕಥಯತಾಂ ನ ಭವಂತಿ ರೋಗಾಃ</strong>: ಮಾದ್ರೀ ಮಕ್ಕಳನ್ನು ಅಂದರೆ ನಕುಲಸಹದೇವರಿಬ್ಬರನ್ನೂ ಕೀರ್ತನಮಾಡುವುದರಿಂದ ಎಲ್ಲಾ ರೋಗಗಳೂ ನಾಶವಾಗಿಬಿಡುತ್ತವೆ. ಏಕೆಂದರೆ ಇವರಿಬ್ಬರೂ ಅಶ್ವಿನೀದೇವತೆಗಳ ಅನುಗ್ರಹದಿಂದ ಹುಟ್ಟಿರುತ್ತಾರೆ.</p>
    <p>ಪಂಚಪಾಂಡವರು ಧರ್ಮಾತ್ಮರೂ, ಶ್ರೀಕೃಷ್ಣಪರಮಾತ್ಮನ ಭಕ್ತರೂ ಆಗಿರುತ್ತಾರೆ. ಇವರುಗಳು ಧರ್ಮ, ವಾಯು, ಇಂದ್ರ, ಅಶ್ವಿನೀದೇವತೆಗಳ ಅನುಗ್ರಹದಿಂದ ಹುಟ್ಟಿರುವ ದೇವತಾಪುರುಷರೂ ಹೌದು. ದೈವಾಂಶಸಂಭೂತ ರಿವರು. ಅದ್ದರಿಂದ ಇಂಥ ಪಂಚಪಾಂಡವರ ಹೆಸರುಗಳನ್ನು ಹೇಳುತ್ತಾ, ಅವರ ಗುಣಗಳನ್ನೂ ಸ್ಮರಿಸುತ್ತಾ, ಈ ಮೇಲಿನ ಶ್ಲೋಕವನ್ನು ಪಠಿಸಬೇಕು.</p>
  <p class="text-center"><strong>ಪಾಪಪರಿಹಾರಕ್ಕಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-15">
		<h1 class="level1-title" epub:type="title"><span class="num">15.</span>ಪಾರ್ವತೀಪರಮೇಶ್ವರ ಸ್ತೋತ್ರಂ</h1>
		<p class="verse">ವಾಗರ್ಥಾವಿವ ಸಂಪೃಕ್ತೌ ವಾಗರ್ಥಪ್ರತಿಪತ್ತಯೇ।<br/>ಜಗತಃ ಪಿತರೌ ವಂದೇ ಪಾರ್ವತೀಪರಮೇಶ್ವರೌ॥</p>
    <p><strong>ಅನ್ವಯ</strong>: ವಾಗರ್ಥೌ ಇವ ಸಂಪೃಕ್ತೌ , ಜಗತಃ ಪಿತರೌ, ಪಾರ್ವತೀ ಪರಮೇಶ್ವರೌ, ವಾಗರ್ಥಪ್ರತಿಪತ್ತಯೇ ಅಹಂ ವಂದೇ</p>
    <p><em>ವಾಕ್ಕು ಅರ್ಥಗಳಂತೆ ಯಾವಾಗಲೂ ಕೂಡಿಕೊಂಡಿರುವಂಥ, ಜಗತ್ತಿಗೆ ತಾಯಿತಂದೆಯರಾಗಿರುವ, ಪಾರ್ವತೀಪರಮೇಶ್ವರರನ್ನು, ವಾಗರ್ಥಪ್ರತಿಪತ್ತಿಗಾಗಿ ನಾನು ವಂದಿಸುತ್ತೇನೆ.</em></p>
    <p><strong>ತಾತ್ಪರ್ಯಾರ್ಥ</strong>: ಮಹಾಕವಿಕಾಳಿದಾಸನು ತನ್ನ <strong>ರಘುವಂಶ</strong> ಮಹಾಕಾವ್ಯಕ್ಕೆ ಮಂಗಳರೂಪದಿಂದ ಬರೆದಿರುವ ಪ್ರಪ್ರಥಮಶ್ಲೋಕವಿದು. ಈ ಶ್ಲೋಕದ ಸ್ವಾರಸ್ಯವನ್ನು ನೋಡೋಣ:</p>
    <p><strong>ವಾಗರ್ಥಾವಿವ ಸಂಪೃಕ್ತೌ</strong>: ಪಾರ್ವತೀಪರಮೇಶ್ವರರು ವಾಗರ್ಥಗಳಂತೆ ಸದಾ ಕೂಡಿಕೊಂಡಿರುತ್ತಾರೆ. ವಾಕ್ಕನ್ನು ಬಿಟ್ಟು ಅರ್ಥವಾಗಲೀ, ಅರ್ಥವನ್ನು ಬಿಟ್ಟು ವಾಕ್ಕಾಗಲೀ ಇರಲಾರದು. ವಾಕ್ ಎಂಬುದು ಸ್ತ್ರೀಲಿಂಗಶಬ್ದ, ಅರ್ಥ ಎಂಬುದು ಪುಲ್ಲಿಂಗಶಬ್ದ. ಅರ್ಥವಿದ್ದಲ್ಲಿ ವಾಕ್ ಇರುತ್ತದೆ, ವಾಕ್ ಇದ್ದಲ್ಲಿ ಅರ್ಥವೂ ಇರುತ್ತದೆ. ಹೀಗೆಯೇ ಪಾರ್ವತೀಪರಮೇಶ್ವರರಿಬ್ಬರೂ ಜೊತೆಯಲ್ಲಿ ಕೂಡಿಕೊಂಡೇ ಇರುತ್ತಾರೆ.</p>
    <p><strong>ಜಗತಃ ಪಿತರೌ ಪಾರ್ವತೀಪರಮೇಶ್ವರೌ ವಂದೇ</strong>: ಜಗತ್ತಿಗೆ ತಾಯಿ ತಂದೆಯರಾಗಿರುವ ಪಾರ್ವತೀಪರಮೇಶ್ವರರನ್ನು ನಾನು ವಂದಿಸುತ್ತೇನೆ. ಪಾರ್ವತೀ ಪರಮೇಶ್ವರರೇ ಇಡೀ ಜಗತ್ತಿಗೆ ತಾಯಿತಂದೆಯರಾಗಿರುತ್ತಾರೆ. </p>
    <p><strong>ವಾಗರ್ಥಪ್ರತಿಪತ್ತಯೇ</strong>: ವಾಕ್ ಮತ್ತು ಅರ್ಥಗಳ ಪ್ರತಿಪತ್ತಿಗಾಗಿ; ಅಂದರೆ ಶಬ್ದಭಂಡಾರ ಹಾಗೂ ಅರ್ಥಭಂಡಾರಪ್ರಾಪ್ತಿಗಾಗಿ ನಮಿಸುತ್ತೇನೆ. </p>
    <p>ನಾವುಗಳೂ ಪಾರ್ವತೀಪರಮೇಶ್ವರರನ್ನು ಭಕ್ತಿಯಿಂದ ವಂದಿಸಿದರೆ ನಮಗೂ ಶಬ್ದ ಅರ್ಥಜ್ಞಾನಗಳು ಉಂಟಾಗುತ್ತವೆ. ಪಾರ್ವತೀಪರಮೇಶ್ವರರ ಸ್ತೋತ್ರದಿಂದ ಮಾನವರು ಕಾಳಿದಾಸನಂತೆ ಮಹಾಕವಿಗಳೂ ಆಗಿಬಿಡುತ್ತಾರೆ.</p>
  <p class="text-center"><strong>ಪಾಂಡಿತ್ಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-16">
		<h1 class="level1-title" epub:type="title"><span class="num">16.</span>ಮಹಾಲಕ್ಷ್ಮೀ ಸ್ತೋತ್ರಂ</h1>
		<p class="verse">ನಮಸ್ತೇಽಸ್ತು ಮಹಾಮಾಯೇ ಶ್ರೀಪೀಠೇ ಸುರಪೂಜಿತೇ।<br/>ಶಂಖಚಕ್ರಗದಾಹಸ್ತೇ ಮಹಾಲಕ್ಷ್ಮಿ ನಮೋಽಸ್ತು ತೇ॥</p>
  <p><strong>ಪದಚ್ಛೇದ</strong>: ನಮಃ, ತೇ, ಅಸ್ತು, ಮಹಾಮಾಯೇ, ಶ್ರೀಪೀಠೇ, ಸುರಪೂಜಿತೇ, ಶಂಖಚಕ್ರಗದಾಹಸ್ತೇ, ಮಹಾಲಕ್ಷ್ಮಿ, ನಮಃ, ಅಸ್ತು, ತೇ।</p>
    <p><strong>ಅನ್ವಯ</strong>: ಹೇ ಮಹಾಮಾಯೇ, ಹೇ ಶ್ರೀಪೀಠೇ, ಹೇ ಸುರಪೂಜಿತೇ, ತೇ, ನಮಃ, ಅಸ್ತು। ಶಂಖಚಕ್ರಗದಾಹಸ್ತೇ, ಹೇ ಮಹಾಲಕ್ಷ್ಮಿ, ತೇ, ನಮಃ, ಅಸ್ತು</p>
    <p><strong>ತಾತ್ಪರ್ಯಾರ್ಥ</strong>: ಇದೊಂದು ಪ್ರಸಿದ್ಧವಾದ ಮಹಾಲಕ್ಷ್ಮೀ ಸ್ತೋತ್ರ. ಎಲೈ ಪೂಜ್ಯಳಾದ ಮಹಾಲಕ್ಷ್ಮಿಯೇ, ನಿನಗೆ ನಮಸ್ಕಾರ, ಮತ್ತೆ ಮತ್ತೆ ನಮಸ್ಕಾರಗಳು.</p>
    <p><strong>ಹೇ ಮಹಾಮಾಯೇ ತೇ ನಮಃ</strong>: ಭಗವಂತನಿಗೆ ಅಧೀನಳಾಗಿದ್ದು ಇಡೀ ಜಗತ್ತನ್ನೇ ವ್ಯಾಮೋಹಕ್ಕೆ ಒಳಗಾಗಿಸಿರುವ ಮಹಾಮಾಯೆಯೇ, ನಿನಗೆ ನಮಸ್ಕಾರ. ಹರಿಹರಬ್ರಹ್ಮಾದಿದೇವತೆಗಳನ್ನೂ ದೇವಿಯ ಮಾಯೆಯು ಆವರಿಸಿರುತ್ತದೆಯಲ್ಲವೇ?</p>
    <p><strong>ಶ್ರೀಪೀಠೇ</strong>: ಶ್ರೀಚಕ್ರಾಧಿಷ್ಠಿತಳಾದವಳೇ, ಶ್ರೀಚಕ್ರಪೀಠದಲ್ಲಿ ಅಲಂಕೃತಗೊಂಡವಳಾಗಿ ಎಲ್ಲರಿಂದಲೂ ಪೂಜಿಸಲ್ಪಡುವ ಮಹಾಲಕ್ಷ್ಮೀದೇವಿಯೇ, ನಿನಗೆ ನಮಸ್ಕಾರ.</p>
    <p><strong>ಸುರಪೂಜಿತೇ</strong>: ಸುರರಿಂದಲೂ ಅಂದರೆ ದೇವತೆಗಳಿಂದಲೂ ಸದಾ ಪೂಜಿತಳಾದವಳೇ, ಮಹಾಲಕ್ಷ್ಮಿಯೇ, ನಿನಗೆ ನನ್ನ ನಮಸ್ಕಾರಗಳು. ತಮಗೆ ಕಷ್ಟವು ಒದಗಿಬಂದಾಗ ದೇವತೆಗಳೂ ಕೂಡ ಮಹಾಲಕ್ಷ್ಮಿಯನ್ನು ಆರಾಧಿಸಿ ಧನ್ಯರಾಗಿರುತ್ತಾರೆ, ಕೃತಾರ್ಥರಾಗಿರುತ್ತಾರೆ.</p>
    <p><strong>ಶಂಖಚಕ್ರಗದಾಹಸ್ತೇ</strong>: ಶಂಖ, ಚಕ್ರ, ಗದೆಗಳನ್ನು ಮಹಾಲಕ್ಷ್ಮಿಯು ತನ್ನ ಕೈಗಳಿಂದ ಧರಿಸಿರುತ್ತಾಳೆ.</p>
    <p><strong>ಮಹಾಲಕ್ಷ್ಮಿ ನಮೋಔಸ್ತು ತೇ</strong>: ವಿಷ್ಣುಪತ್ನಿಯಾಗಿ ಸರ್ವಭಕ್ತರಿಗೂ ಸಕಲಸಂಪತ್ತುಗಳನ್ನು ಅನುಗ್ರಹಿಸುತ್ತಿರುವ ಮಹಾಲಕ್ಷ್ಮೀದೇವಿಯೇ, ನಿನಗೆ ಮತ್ತೆ ಮತ್ತೆ ನಮಸ್ಕಾರಗಳು. ನನಗೆ ಸಕಲ ಸಂಪತ್ತುಗಳನ್ನೂ ಅನುಗ್ರಹಿಸು.</p>
  <p class="text-center"><strong>ಮಹಾಲಕ್ಷ್ಮೀಕೃಪೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-17">
		<h1 class="level1-title" epub:type="title"><span class="num">17.</span>ಶ್ರೀದತ್ತರಾಜ ಸ್ತೋತ್ರಂ</h1>
		<p class="verse"> ಕಾಷಾಯವಸ್ತ್ರಂ ಕರದಂಡಧಾರಿಣಂ<br/> ಕಮಂಡಲುಂ ಪದ್ಮಕರೇಣ ಶಂಖಮ್।<br/> ಚಕ್ರಂ ಗದಾಭೂಷಿತಭೂಷಣಾಢ್ಯಂ<br/> ಶ್ರೀದತ್ತರಾಜಂ ಶರಣಂ ಪ್ರಪದ್ಯೇ।।</p> 
    <p>ಪದಚ್ಛೇದವೂ ಅನ್ವಯವೂ ಸುಲಭವಾಗಿರುತ್ತದೆ.</p>
    <p><em>ಕಾಷಾಯವಸ್ತ್ರಧಾರಿಯಾದ, ಕೈಗಳಲ್ಲಿ ದಂಡವನ್ನೂ ಕಮಂಡಲುವನ್ನೂ ಪದ್ಮವನ್ನೂ ಶಂಖವನ್ನೂ ಚಕ್ರವನ್ನೂ ಗದೆಯನ್ನೂ ಧರಿಸಿರುವಂಥ <strong>ಶ್ರೀದತ್ತಾತ್ರೇಯಸದ್ಗುರುಗಳನ್ನು</strong> ನಾನು ಶರಣುಹೊಂದುತ್ತೇನೆ.</em></p>
    <p><strong>ತಾತ್ಪರ್ಯಾರ್ಥ</strong>: ಇದೊಂದು ದತ್ತಾತ್ರೇಯರ ಸುಪ್ರಸಿದ್ಧವಾದ ಸ್ತೋತ್ರ.</p>
    <p><strong>ಕಾಷಾಯವಸ್ತ್ರಂ</strong>: ಸಂನ್ಯಾಸಿಗಳಿಗೆ ಉಚಿತವಾದ ವಸ್ತ್ರವೆಂದರೆ ಕಾಷಾಯವಸ್ತ್ರ. ಕಾಷಾಯವಸ್ತ್ರವು ತ್ಯಾಗವನ್ನೂ ಪ್ರೇಮವನ್ನೂ ಜ್ಞಾನವನ್ನೂ ಸೂಚಿಸುತ್ತದೆ.</p>
    <p><strong>ಕರದಂಡಧಾರಿಣಂ</strong>: ಎಡಕೈಯಲ್ಲಿ ದಂಡವನ್ನು ಧರಿಸಿರುತ್ತಾರೆ. ದಂಡಕಮಂಡಲುಗಳು ಸಂನ್ಯಾಸಿಗಳಿಗೆ ಭೂಷಣವಾದ ಆಭರಣಗಳು.</p>
    <p><strong>ಕಮಂಡಲುಂ</strong>: ಕಮಂಡಲುವನ್ನು ಧರಿಸಿದ್ದಾರೆ ಶ್ರೀದತ್ತರಾಜರು.</p>
    <p><strong>ಪದ್ಮಕರೇಣ ಶಂಖಂ</strong>: ಮಹಾವಿಷ್ಣುವಿನ ಅವತಾರಿಯಾದ ದತ್ತರಾಜನಿಗೆ ಪದ್ಮವೂ ಶಂಖವೂ ಕೈಗಳಲ್ಲಿ ವಿರಾಜಮಾನವಾಗಿರುತ್ತವೆ.</p>
    <p><strong>ಚಕ್ರಂ ಗದಾಭೂಷಿತಭೂಷಣಾಢ್ಯಂ</strong>: ಚಕ್ರವನ್ನೂ ಗದೆಯನ್ನೂ ದುಷ್ಟರಾಕ್ಷಸರ ದಮನಕ್ಕಾಗಿ ದತ್ತನು ಧರಿಸಿರುತ್ತಾನೆ.</p>
  <p><strong>ಶ್ರೀದತ್ತರಾಜಂ ಶರಣಂ ಪ್ರಪದ್ಯೇ</strong>: ಇಂಥ ಶ್ರೀದತ್ತರಾಜನನ್ನು ನಾನು ಶರಣು ಹೊಂದುತ್ತೇನೆ. ಆರು ಕೈಗಳಲ್ಲಿ ದಂಡ, ಕಮಂಡಲು, ಪದ್ಮ, ಶಂಖ, ಚಕ್ರ ಮತ್ತು ಗದೆಗಳನ್ನು ಧರಿಸಿರುವ ಶ್ರೀದತ್ತರಾಜನಿಗೆ ನಮಸ್ಕಾರ.</p>
  <p>ಶ್ರೀದತ್ತಾತ್ರೇಯರು ಸಂನ್ಯಾಸಿಗಳೂ, ಬ್ರಹ್ಮಚಾರಿಗಳೂ, ವಿರಕ್ತರೂ, ಬ್ರಹ್ಮನಿಷ್ಠರೂ ಆದ ಸದ್ಗುರುಗಳು. ದತ್ತಾತ್ರೇಯರಲ್ಲಿ ತ್ರಿಮೂರ್ತಿಗಳೂ ಪ್ರತಿಷ್ಠಿತರಾಗಿದ್ದಾರೆ. ವೇದಸ್ವರೂಪರೇ ಆದ ಶ್ರೀದತ್ತಾತ್ರೇಯರು ಸರ್ವಜ್ಞರೂ ಹೌದು. ಇವರ ಸ್ತುತಿಯಿಂದ ಮಾನವರಿಗೆ ಆತ್ಮಜ್ಞಾನವೇ ಉಂಟಾಗುತ್ತದೆ.</p>
  <p class="text-center"><strong>ಜ್ಞಾನಭಕ್ತಿವೈರಾಗ್ಯಕ್ಕಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-18">
		<h1 class="level1-title" epub:type="title"><span class="num">18.</span>ದಶಾವತಾರ ಸ್ತೋತ್ರಂ</h1>
		 <p class="verse">ಮತ್ಸ್ಯಃ ಕೂರ್ಮೋ ವರಾಹಶ್ಚ ನಾರಸಿಂಹಶ್ಚ ವಾಮನಃ।<br/>ರಾಮೋ ರಾಮಶ್ಚ ಕೃಷ್ಣಶ್ಚ ಬುದ್ಧಃ ಕಲ್ಕಿಶ್ಚ ತೇ ನಮಃ।।</p> 
    <p>ಇಲ್ಲಿ ದಶಾವತಾರಗಳ ಹೆಸರುಗಳನ್ನು ಸಂಗ್ರಹಿಸಿದೆ.</p>
    <p><strong>ಮತ್ಸ್ಯಾವತಾರ</strong>: ಎಂದರೆ ಮೀನಿನ ಅವತಾರ. ಸಮುದ್ರದ ಆಳದಲ್ಲಿ ಮುಳುಗಿಹೋಗಿದ್ದ ವೇದಗಳನ್ನು ಅಲ್ಲಿಂದ ಮೇಲಕ್ಕೆ ಎತ್ತಿಕೊಂಡು ಬರುವುದಕ್ಕಾಗಿ ಮಹಾವಿಷ್ಣುವು ಮೀನಿನ ಅವತಾರವನ್ನು ಮಾಡಿದನು.</p>
    <p><strong>ಕೂರ್ಮಾವತಾರ</strong>: ಎಂದರೆ ಆಮೆಯಾಗಿ ಅವತರಿಸಿದ್ದು. ಸಮುದ್ರದಲ್ಲಿ ಮುಳುಗಿಹೋಗಿದ್ದ ಮಂದರಪರ್ವತವನ್ನು ಮೇಲಕ್ಕೆ ಎತ್ತಿ ತರುವುದಕ್ಕಾಗಿ ಭಗವಂತನು ಆಮೆಯಾಗಿ ಅವತರಿಸಿದನು.</p>
    <p><strong>ವರಾಹಾವತಾರ</strong>: ಎಂದರೆ ಹಂದಿಯ ಅವತಾರ. ಹಿರಣ್ಯಾಕ್ಷನೆಂಬ ರಾಕ್ಷಸನನ್ನು ಸಂಹರಿಸಿ, ರಸಾತಳದಲ್ಲಿ ಮುಳುಗಿಹೋಗಿದ್ದ ಭೂಮಿಯನ್ನು ಹಂದಿಯ ಕೋರೆದಾಡೆಗಳಿಂದ ತರಲು ವಿಷ್ಣುವು ಹಂದಿಯಾಗಿ ಅವತರಿಸಿದನು.</p>
    <p><strong>ನಾರಸಿಂಹಾವತಾರ</strong>: ನರ ಮತ್ತು ಸಿಂಹರೂಪದಿಂದ ಅವತರಿಸಿ ಭಗವಂತನು ಪ್ರಹ್ಲಾದ ಭಕ್ತನನ್ನು ಅನುಗ್ರಹಿಸಿ, ಹಿರಣ್ಯಕಶಿಪು ರಾಕ್ಷಸನನ್ನು ಸಂಹರಿಸಿದನು.</p>
    <p><strong>ವಾಮನಾವತಾರ</strong>: ದರ್ಪಿಷ್ಠನಾಗಿದ್ದ ಬಲೀಂದ್ರನ ದರ್ಪವನ್ನು ದಮನಮಾಡುವುದಕ್ಕಾಗಿ ಕುಳ್ಳಾದ ಬ್ರಹ್ಮಚಾರಿರೂಪದಿಂದ ಬಂದನು.</p>
    <p><strong>ಪರಶುರಾಮಾವತಾರ</strong>: ಕ್ಷತ್ರಿಯರ ದರ್ಪವನ್ನು ನಾಶಮಾಡಿದನು.</p>
    <p><strong>ಶ್ರೀರಾಮಾವತಾರ</strong>: ಸತ್ಯ ಧರ್ಮಗಳ ಮೂರ್ತಿಯಾಗಿ ಶ್ರೀರಾಮಚಂದ್ರನಾಗಿ ಅವತರಿಸಿ ರಾವಣಾದಿ ಅಸುರರನ್ನು ಸಂಹರಿಸಿದನು.</p>
    <p><strong>ಶ್ರೀಕೃಷ್ಣಾವತಾರ</strong>: ಗೀತೆಯನ್ನು ನಮಗೆ ಅನುಗ್ರಹಿಸಿದ ಅವತಾರ.</p>
    <p><strong>ಬುದ್ಧಾವತಾರ</strong>: ತ್ಯಾಗ, ಅಹಿಂಸೆಗಳನ್ನು ಉಪದೇಶಿಸಿದನು.</p>
    <p><strong>ಕಲ್ಕಿ ಅವತಾರ</strong>: ಜಗತ್ತಿಗೆ ಶಾಂತಿಯನ್ನು ಬೋಧಿಸಿದನು.</p>
  <p class="text-center"><strong>ದಶಾವತಾರಾನುಗ್ರಹಕ್ಕಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-19">
		<h1 class="level1-title" epub:type="title"><span class="num">19.</span>ಪಂಚಧೀರ ಸ್ತೋತ್ರಂ</h1>
		<p class="verse">ರಾಮಂಸ್ಕಂದಂಹನೂಮಂತಂವೈನತೇಯಂವೃಕೋದರಮ್।<br/>ಶಯನೇ ಯಃ ಸ್ಮರೇನ್ನಿತ್ಯಂ ದುಸ್ಸ್ವಪ್ನಂ ತಸ್ಯ ನಶ್ಯತಿ॥</p>
    <p><em>ಶ್ರೀರಾಮಚಂದ್ರ, ಸ್ಕಂದಸ್ವಾಮಿ, ಹನುಮಂತ, ಗರುಡ, ಭೀಮಸೇನ—ಈ ಐದು ಮಹಾತ್ಮರುಗಳನ್ನು ಪ್ರತಿದಿನವೂ ರಾತ್ರಿ ಮಲಗುವಾಗ ಸ್ಮರಿಸುವವರಿಗೆ ಕೆಟ್ಟ ಸ್ವಪ್ನಗಳು ಬೀಳುವುದಿಲ್ಲ.</em></p>
    <p><strong>ತಾತ್ಪರ್ಯಾರ್ಥ</strong>: ಶ್ರೀರಾಮಚಂದ್ರನು ಸತ್ಯ ಧರ್ಮಗಳ ಸಾಕಾರಮೂರ್ತಿ, ಶ್ರೀರಾಮನು ಪರಾಕ್ರಮಶಾಲಿಯೂ ಗುಣವಂತನೂ ಧರ್ಮಜ್ಞನೂ ಆಗಿದ್ದ ಧೀರನು. ಶ್ರೀರಾಮನ ಸ್ಮರಣೆಯಿಂದ ದುಷ್ಟಶಕ್ತಿಗಳು ನಾಶವಾಗುತ್ತವೆ.</p>
    <p><strong>ಸ್ಕಂದಃ</strong>: ಇವನೇ ಕುಮಾರಸ್ವಾಮಿ, ಪಾರ್ವತೀ ಪರಮೇಶ್ವರರ ಸುಪುತ್ರ; ತಾರಕಾಸುರನನ್ನು ಸಂಹರಿಸಿ, ಲೋಕಕ್ಕೆ ಮಂಗಳವನ್ನುಂಟುಮಾಡಿದ ಧೀರ. ಇವನು ಬ್ರಹ್ಮಜ್ಞಾನಿಯೂ ಹೌದು.</p>
    <p><strong>ಹನುಮಾನ್</strong>: ಇವನಂತೂ ಶ್ರೀರಾಮನ ದೂತ, ವಾಯುಪುತ್ರ, ಬುದ್ಧಿವಂತ, ಧೀಮಂತ; ವೀರಶೂರಧೀರನೂ ಹೌದು. ಇವನು ಆರೋಗ್ಯಸಂಪನ್ನನೂ ಹೌದು; ಇವನ ಸ್ಮರಣೆಯಿಂದ ಸರ್ವರೋಗಗಳೂ ದೂರವಾಗುತ್ತವೆ. </p>
    <p><strong>ವೈನತೇಯ</strong>: ವಿನತೆಯ ಪುತ್ರ; ಇವನೇ ಗರುಡ; ಮಹಾವಿಷ್ಣುವಿನ ಸಮರ್ಥ ವಾಹನ, ವೇಗಗಾಮೀ, ಖಗರಾಜ, ವಿಷ್ಣುವಿನ ಪರಮಭಕ್ತ. ಇವನು ವೇದಶಾಸ್ತ್ರಗಳ ಸ್ವರೂಪನೂ ಆಗಿರುತ್ತಾನೆ.</p>
    <p><strong>ವೃಕೋದರ</strong>: ಎಂದರೆ ಭೀಮಸೇನ; ಭೀಮಾ ಎಂದ ಕೂಡಲೇ ಎಲ್ಲಾ ಭಯಗಳೂ ದೂರವಾಗಿಬಿಡುತ್ತವೆ. ಆಂಜನೇಯನ ತಮ್ಮನಾದ ಭೀಮಸೇನನು ಮಹಾಪರಾಕ್ರಮಶಾಲಿಯೂ ಶ್ರೀಕೃಷ್ಣನ ಭಕ್ತನೂ ಹೌದು.</p>
    <p>ಹೀಗೆ ಈ ಐದೂ ಮಹಾತ್ಮರನ್ನು ಮಲಗುವಾಗ ಸ್ಮರಿಸಿದವರಿಗೆ ಭಯವಾಗಲೀ ಕೆಟ್ಟ ಸ್ವಪ್ನಗಳಾಗಲೀ ಖಂಡಿತಾ ಆಗುವುದಿಲ್ಲ. ಇವರ ಧೈರ್ಯ, ಶೌರ್ಯ, ವೀರ್ಯಗುಣಗಳನ್ನೂ ಸ್ಮರಿಸುತ್ತಾ ಈ ಮೇಲಿನ ಶ್ಲೋಕವನ್ನು ಪಠಿಸಬೇಕು.</p>
  <p class="text-center"><stropng>ಸುಖವಾದ ಆನಂದನಿದ್ರೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</stropng></p>
	</section>
	<section class="level1 numbered" epub:type="chapter" role="doc-chapter" id="id-20">
		<h1 class="level1-title" epub:type="title"><span class="num">20.</span>ಭೂಮಿಕ್ಷಮಾಪಣ ಸ್ತೋತ್ರಂ</h1>
		<p class="verse">ಸಮುದ್ರವಸನೇ ದೇವಿ ಪರ್ವತಸ್ತನಮಂಡಲೇ।<br/>ವಿಷ್ಣುಪತ್ನಿ ನಮಸ್ತುಭ್ಯಂ ಪಾದಸ್ಪರ್ಶಂ ಕ್ಷಮಸ್ವ ಮೇ॥</p>
  <p><em>ಸಮುದ್ರವನ್ನೇ ಬಟ್ಚೆಯನ್ನಾಗಿ ಉಳ್ಳವಳಾದ ಭೂದೇವಿಯೇ, ಪರ್ವತಗಳನ್ನೇ ಸ್ತನಮಂಡಲವನ್ನಾಗಿ ಉಳ್ಳವಳೇ, ವಿಷ್ಣುವಿನ ಪತ್ನಿಯಾದ ಭೂತಾಯಿಯೇ, ನಿನಗೆ ನಮಸ್ಕಾರ; ನಾನು ಮಾತೃಸ್ವರೂಪಿಣಿಯಾದ ನಿನ್ನನ್ನು ನನ್ನ ಪಾದಗಳಿಂದ ತುಳಿಯುತ್ತಿದ್ದೇನೆ, ಅಮ್ಮ, ನನ್ನನ್ನು ಕ್ಷಮಿಸು.</em></p>
  <p><strong>ತಾತ್ಪರ್ಯಾರ್ಥ</strong>: ಭೂದೇವಿಯನ್ನು ಇಲ್ಲಿ ಸುಂದರವಾಗಿ ಸ್ತುತಿಸಿದೆ:</p>
  <p><strong>ಸಮುದ್ರವಸನೇ ದೇವಿ</strong>: ಸಮುದ್ರವನ್ನೇ ವಸ್ತ್ರವನ್ನಾಗಿ ಉಳ್ಳಂಥ ಭೂದೇವಿಯೇ; ಭೂಮಿಯು ವಿಸ್ತಾರವಾಗಿ ಹರಡಿಕೊಂಡಿರುತ್ತದೆ. ಭೂದೇವಿಯನ್ನು ಮಹಾಲಕ್ಷ್ಮಿ ಎಂದು ಭಾವಿಸಬೇಕು. ಹೆಣ್ಣು ಎಂದಾದ ಮೇಲೆ ಉಡಲು ಬಟ್ಟೆ ಬೇಕಲ್ಲವೇ? ಇಡೀ ಭೂಮಂಡಲವೆಂಬ ದೇವಿಗೆ ಬೇಕಾಗುವ ಬಟ್ಟೆಯು ಅತ್ಯಂತ ಅಗಲವಾಗಿ, ದೊಡ್ಡದಾಗಿರಬೇಕಲ್ಲವೇ? ಹೀಗಾಗಿ ಸಮುದ್ರವೇ ಭೂದೇವಿಗೆ ಬಟ್ಟೆಯಂತಿರುತ್ತದೆ. ಭೂಮಂಡಲವನ್ನು ವಿಶಾಲವಾದ ಸಮುದ್ರವು ಆವರಿಸಿರುತ್ತದೆ. ಆದ್ದರಿಂದ ಭೂಮಿಗೆ ಸಮುದ್ರವೇ ಬಟ್ಟೆಯಂತಿದೆ.</p>
  <p>ಇನ್ನು, ಬೆಟ್ಟ, ಗುಡ್ಡ, ಪರ್ವತಗಳೇ ಭೂದೇವತೆಗೆ ಸ್ತನದ ಮಂಡಲದಂತಿರುತ್ತವೆ. ಎತ್ತರವಾಗಿದ್ದು, ಉಬ್ಬಿಕೊಂಡಿರುವ ಪರ್ವತಗಳೇ ಭೂದೇವಿಗೆ ಸ್ತನಮಂಡಲಗಳೋ ಎನ್ನುವಂತೆ ತೋರುತ್ತಿವೆ. ಈ ಭೂದೇವಿಗೆ ಮಹಾವಿಷ್ಣುವೇ ಪತಿಯಾಗಿರುತ್ತಾನೆ. ಅಂದರೆ ಇಡೀ ಭೂಮಂಡಲವನ್ನು ಕಾಪಾಡುತ್ತಿರುವವನು ಮಹಾವಿಷ್ಣುವೇ ಅಲ್ಲವೇ? ಅಮ್ಮ, ಭೂದೇವಿಯೇ ನಿನಗೆ ನಮಸ್ಕಾರ.</p>
  <p>ನೀನು ತಾಯಿ, ನಾನು ಮಗ. ತಾಯಿಯನ್ನು ಭಕ್ತಿಗೌರವಗಳಿಂದ ಮಕ್ಕಳು ವಂದಿಸಬೇಕು, ಪೂಜಿಸಬೇಕು, ಸ್ತುತಿಸಬೇಕು. ಆದರೆ ಅಮ್ಮ, ನಾನು ನಿನ್ನನ್ನು ನನ್ನ ಕಾಲುಗಳಿಂದ ತುಳಿಯುತ್ತಿದ್ದೇನಮ್ಮಾ, ಇದನ್ನು ಕ್ಷಮಿಸು. ನನ್ನ ಈ ಅಪರಾಧವನ್ನು ಮನ್ನಿಸಿ, ನನ್ನನ್ನು ಕ್ಷಮಿಸಮ್ಮಾ, ತಾಯಿ! ಹೀಗೆ ಭೂಮಾತೆಯನ್ನು ಸ್ತುತಿಸುವುದರಿಂದ ನಮ್ಮ ಪಾಪಗಳೆಲ್ಲವೂ ನಾಶವಾಗುತ್ತವೆ. ‘<strong>ಮಾತೃದೇವೋ ಭವ</strong>’ ಎಂದು ವೇದವೇ ಹೇಳುತ್ತಿದೆ. ಮಾತೃವಂದನೆಯಿಂದ, ಮಾತೃಸ್ತುತಿಯಿಂದ ನಮಗೆ ಸಕಲ ದೇವತೆಗಳ ಅನುಗ್ರಹವೂ ದೊರಕುತ್ತದೆ. </p>
  <p>ಬೆಳಗ್ಗೆ ಎದ್ದಕೂಡಲೇ ಈ ಸ್ತೋತ್ರವನ್ನು ಪಠಿಸಬೇಕು.</p>
	</section>
	<section class="level1 numbered" epub:type="chapter" role="doc-chapter" id="id-21">
		<h1 class="level1-title" epub:type="title"><span class="num">21.</span>ಸಂಧ್ಯಾದೀಪ ಸ್ತೋತ್ರಂ</h1>
		<p class="verse"> ದೀಪಂ ಜ್ಯೋತಿಃ ಪರಂ ಬ್ರಹ್ಮ ದೀಪಂ ಜ್ಯೋತಿರ್ಜನಾರ್ದನಃ।<br/>ದೀಪೇನ ಹ್ರಿಯತೇ ಪಾಪಂ ಸಂಧ್ಯಾದೀಪ ನಮೋಽಸ್ತು ತೇ॥</p>
    <p><em> ದೀಪವೇ ಜ್ಯೋತಿಯು, ದೀಪವೇ ಪರಬ್ರಹ್ಮ ಸ್ವರೂಪವು, ದೀಪಜ್ಯೋತಿಯೇ ಮಹಾವಿಷ್ಣುವು; ದೀಪದಿಂದ ಪಾಪವು ಪರಿಹಾರವಾಗುತ್ತದೆ; ಸಂಧ್ಯಾಕಾಲದ ದೀಪವೇ, ನಿನಗೆ ನಮಸ್ಕಾರವು.</em></p> 
    <p><strong>ತಾತ್ಪರ್ಯಾರ್ಥ</strong>: ಸಾಯಂಕಾಲದ ಸಮಯದಲ್ಲಿ ಮನೆಗಳಲ್ಲಿ ದೀಪಗಳನ್ನು ಹಚ್ಚಬೇಕು, ದೀಪಗಳನ್ನು ಕಣ್ಣುಗಳಿಂದ ಸಂತೋಷವಾಗಿ ನೋಡಬೇಕು. ಏಕೆಂದರೆ ಸಂಧ್ಯಾದೀಪವೆಂದರೆ ಪರಂಜ್ಯೋತಿಃಸ್ವರೂಪವಾದ ಪರಂಬ್ರಹ್ಮವೇ ಎಂದು ನಮ್ಮ ಪ್ರಾಚೀನರು ಹೇಳುತ್ತಿದ್ದರು. ಇದರ ಸ್ವಾರಸ್ಯವನ್ನು ನೋಡೋಣ:</p>
    <p><strong>ದೀಪಂ ಜ್ಯೋತಿಃ</strong>: ದೀಪವೆಂದರೆ ಜ್ಯೋತಿಸ್ವರೂಪವೇ. ದೀಪವನ್ನು ಕಂಡಾಗ ಪರಂಜ್ಯೋತಿಯೆಂದೇ ಭಾವಿಸಬೇಕು.</p>
    <p><strong>ದೀಪಂ ಪರಂ ಬ್ರಹ್ಮ</strong>: ದೀಪವೆಂದರೆ ಪರಬ್ರಹ್ಮವೆಂದೇ ತಿಳಿಯಬೇಕು. ಸೂರ್ಯಚಂದ್ರಾದಿಗಳನ್ನೂ ಬೆಳಗುವ ಪರಬ್ರಹ್ಮವೆಂದೇ ದೀಪವನ್ನು ಭಾವಿಸಬೇಕು.</p>
    <p><strong>ದೀಪಂ ಜ್ಯೋತಿರ್ಜನಾರ್ದನಃ</strong>: ದೀಪಜ್ಯೋತಿಯೆಂದರೆ ಮಹಾವಿಷ್ಣುವೇ ಎಂದು ಭಾವಿಸಬೇಕು. ಮಹಾವಿಷ್ಣುವೆಂದರೆ ಜ್ಯೋತಿಃಸ್ವರೂಪನೇ.</p>
    <p><strong>ದೀಪೇನ ಹ್ರೀಯತೇ ಪಾಪಂ</strong>: ದೀಪವನ್ನು ನೋಡುತ್ತಾ ಇರುವುದರಿಂದ ನಮ್ಮಗಳ ಪಾಪವು ಹರಿದುಹೋಗುತ್ತದೆ. ಸತ್ಯಧರ್ಮಗಳ ಸಂಕೇತವೇ ದೀಪಜ್ಯೋತಿ, ಪರಬ್ರಹ್ಮದ ಪ್ರತೀಕವೇ ದೀಪಜ್ಯೋತಿಯು.</p>
  <p><strong>ಸಂಧ್ಯಾದೀಪ ನಮೋಽಸ್ತು ತೇ</strong>: ಸಂಧ್ಯಾಕಾಲದ ದೀಪವೇ, ನಿನಗೆ ನಮಸ್ಕಾರ; ನಮ್ಮಗಳ ಪಾಪವನ್ನು ದೂರಮಾಡು. ಪ್ರತಿಯೊಬ್ಬರೂ ಈ ಶ್ಲೋಕವನ್ನು ಪಠಿಸುವುದರಿಂದ ಅವರ ಪಾಪಗಳು ಬೂದಿಯಾಗುತ್ತವೆ.</p>
  <p>ಈಗಲೂ ಹಿಂದೂ ಸಂಪ್ರದಾಯದಲ್ಲಿ ಮನೆಗಳಲ್ಲಿ ನಂದಾದೀಪವನ್ನು ಹಚ್ಚುತ್ತಾರೆ. ಇಪ್ಪತ್ತುನಾಲ್ಕು ಘಂಟೆಗಳ ಕಾಲವೂ ಆ ದೀಪವು ಉರಿಯುತ್ತಾ ಇರಬೇಕು. ಅಂಥ ದೀಪದ ದರ್ಶನದಿಂದಲೇ ಸಕಲ ಪಾಪಗಳೂ ನಾಶವಾಗುತ್ತವೆ. ದೀಪದಲ್ಲಿ ಪರಬ್ರಹ್ಮವನ್ನೇ ಭಾವನೆಮಾಡಬೇಕು.</p>
    <p class="text-center"><strong>ಸಾಯಂಸಂಧ್ಯಾಕಾಲದಲ್ಲಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-22">
		<h1 class="level1-title" epub:type="title"><span class="num">22.</span> ಶ್ರೀರಾಘವೇಂದ್ರಸ್ವಾಮಿ ಸ್ತೋತ್ರಂ</h1>
		<p class="verse">ಪೂಜ್ಯಾಯ ರಾಘವೇಂದ್ರಾಯ ಸತ್ಯಧರ್ಮರತಾಯ ಚ।<br/>ಭಜತಾಂ ಕಲ್ಪವೃಕ್ಷಾಯ ನಮತಾಂ ಕಾಮಧೇನವೇ॥</p>
    <p><em> ಸತ್ಯಧರ್ಮರತರಾದ, ಭಜಿಸುವವರಿಗೆ ಕಲ್ಪವೃಕ್ಷವೂ ನಮಿಸುವವರಿಗೆ ಕಾಮಧೇನುವೂ ಆಗಿರುವಂಥ, ಪೂಜ್ಯರಾದ ರಾಘವೇಂದ್ರಸ್ವಾಮಿಗಳಿಗೆ ನಮಸ್ಕಾರ.</em></p> 
    <p><strong>ತಾತ್ಪರ್ಯಾರ್ಥ</strong>: ಅತ್ಯಂತ ಪ್ರಸಿದ್ಧವಾದ ಸ್ತೋತ್ರವಿದು. ಇದರ ಸ್ವಾರಸ್ಯವನ್ನು ನೋಡೋಣ: ರಾಘವೇಂದ್ರಸ್ವಾಮಿಗಳವರಿಗೆ ಇಲ್ಲಿ ನಾಲ್ಕು ವಿಶೇಷಣಗಳನ್ನು ಹೇಳಿರುತ್ತದೆ. ಅವುಗಳ ಸ್ವಾರಸ್ಯಗಳನ್ನು ನೋಡೋಣ:</p>
    <p><strong>ಸತ್ಯಧರ್ಮರತಾಯ</strong>: ಸತ್ಯಧರ್ಮಗಳಲ್ಲಿಯೇ ರತರಾಗಿರುವಂಥ ಪೂಜ್ಯರಾದ ರಾಘವೇಂದ್ರ ಸ್ವಾಮಿಗಳಿಗೆ ನಮಸ್ಕಾರ. ಪೂಜ್ಯರಾದ ಶ್ರೀಶ್ರೀರಾಘವೇಂದ್ರಮಹಾಪ್ರಭುಗಳವರು ಯಾವಾಗಲೂ ಸತ್ಯಧರ್ಮನ್ಯಾಯಪರಾಯಣರಾಗಿದ್ದರೇ ಹೊರತು ಎಂದೆಂದಿಗೂ ಅನೃತವನ್ನಾಗಲೀ ಅಧರ್ಮವನ್ನಾಗಲೀ ಅನುಸರಿಸಲಿಲ್ಲ.</p>
    <p><strong>ಭಜತಾಂ ಕಲ್ಪವೃಕ್ಷಾಯ</strong>: ಭಕ್ತಿಯಿಂದ ಭಜಿಸುವವರಿಗೆ ರಾಘವೇಂದ್ರಸ್ವಾಮಿಗಳವರು ಕಲ್ಪವೃಕ್ಷದಂತೆ ಸಕಲ ಇಷ್ಟಾರ್ಥಗಳನ್ನೂ ಅನುಗ್ರಹಿಸುತ್ತಾರೆ. ಭಕ್ತರಿಗೆ ಬೇಡಿದ ವರಗಳನ್ನು ಶ್ರೀರಾಘವೇಂದ್ರರು ಕೊಡುತ್ತಾರೆ.</p>
    <p><strong>ನಮತಾಂ ಕಾಮಧೇನವೇ</strong>: ನಮಸ್ಕಾರವನ್ನು ಮಾಡುವ ಭಕ್ತರುಗಳಿಗೆ ಶ್ರೀರಾಘವೇಂದ್ರಮಹಾಸ್ವಾಮಿಗಳವರು ಕಾಮಧೇನುವಿನಂತಿದ್ದಾರೆ. ಇಂದಿಗೂ ಕಾಮಧೇನುವಿನಂತೆ ಭಕ್ತರುಗಳ ಕಾಮನೆಗಳನ್ನೆಲ್ಲ ಪೂರೈಸುವ ಸದ್ಗುರುಗಳಿವರು.</p>
  <p><strong>ಪೂಜ್ಯಾಯ ರಾಘವೇಂದ್ರಾಯ ನಮಃ</strong>: ಪೂಜ್ಯರಾದ ಶ್ರೀರಾಘವೇಂದ್ರಸ್ವಾಮಿಗಳವರಿಗೆ ನಮಸ್ಕಾರಗಳು. ಸಕಲ ಭಕ್ತರಿಗೂ ಶ್ರೀರಾಘವೇಂದ್ರಸ್ವಾಮಿಗಳವರು ಪೂಜ್ಯರೂ ವಂದ್ಯರೂ ಸ್ತುತ್ಯರೂ ಆಗಿರುತ್ತಾರೆ. ಇವರಿಗೆ ನಮಸ್ಕಾರ.</p>
  <p>ನಮ್ಮ ಭಾರತೀಯ ಸಂಸ್ಕೃತಿಯಲ್ಲಿ ಸದ್ಗುರುಗಳೆಂದರೆ ಭಗವಂತನೇ ಎಂದು ನಂಬುತ್ತಾರೆ. ಸದ್ಗುರುಗಳೆಂದರೆ ಕಲ್ಪವೃಕ್ಷ , ಕಾಮಧೇನು, ಚಿಂತಾಮಣಿ ಗಳೇ ಎಂದು ಭಾವಿಸಬೇಕು. ಸದ್ಗುರುಗಳ ಆರಾಧನೆಯೆಂದರೆ, ಸದ್ಗುರುಗಳನ್ನು ಸ್ತುತಿಸುವುದು, ಮತ್ತು ನಮಸ್ಕರಿಸುವುದು. ಪೂಜ್ಯ ಸದ್ಗುರು ಶ್ರೀರಾಘವೇಂದ್ರ ಮಹಾಪ್ರಭುಗಳನ್ನು ಆರಾಧಿಸುತ್ತಾ ಭಕ್ತರು ತಮ್ಮ ಸಕಲ ಇಷ್ಟಾರ್ಥಗಳನ್ನೂ ಹೊಂದುತ್ತಿರುವುದನ್ನು ನಾವುಗಳು ನೋಡುತ್ತಿದ್ದೇವಲ್ಲವೇ? ಇಂಥ ಸದ್ಗುರುಗಳಿಗೆ ತ್ರಿಕರಣಗಳಿಂದಲೂ ವಂದನೆಗಳು.</p>
  <p class="text-centger"><strong>ಸಕಲ ಇಷ್ಟಾರ್ಥಸಿದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-23">
		<h1 class="level1-title" epub:type="title"><span class="num">23.</span>ಯಜ್ಞೇಶ್ವರ ಸ್ತೋತ್ರಂ</h1>
		<p class="verse"> ಕಾಂಡದ್ವಯೋಪಪಾದ್ಯಾಯ ಕರ್ಮಬ್ರಹ್ಮಸ್ವರೂಪಿಣೇ।<br/>ಸ್ವರ್ಗಾಪವರ್ಗದಾತ್ರೇ ಚ ಯಜ್ಞೇಶಾಯ ನಮೋ ನಮಃ॥</p>
    <p><em> ಕರ್ಮಕಾಂಡ ಜ್ಞಾನಕಾಂಡಗಳೆರಡರಿಂದಲೂ ತಿಳಿಸಲ್ಪಡುವ, ಧರ್ಮ ಹಾಗೂ ಬ್ರಹ್ಮ ಸ್ವರೂಪನಾಗಿರುವ, ಸ್ವರ್ಗವನ್ನೂ ಮೋಕ್ಷವನ್ನೂ ಕೊಡುವಂಥ ಯಜ್ಞೇಶ್ವರನಿಗೆ ನಮಸ್ಕಾರ.</em></p> 
    <p><strong>ತಾತ್ಪರ್ಯಾರ್ಥ</strong>: ಇದೊಂದು ಅಗ್ನಿಯ ಸ್ತುತಿರೂಪವಾದ ಶ್ಲೋಕ. ಇಲ್ಲಿ ಅಗ್ನಿಯನ್ನು ಮೂರು ವಿಶೇಷಣಗಳಿಂದ ಸ್ತುತಿಸಲಾಗಿದೆ:</p>
    <p><strong>ಕಾಂಡದ್ವಯೋಪಪಾದ್ಯಾಯ</strong>: ಕಾಂಡದ್ವಯಗಳಿಂದಲೂ ಹೊಗಳಲ್ಪಡುವವನು ಯಜ್ಞೇಶ್ವರ. ಅಂದರೆ ವೇದಗಳಲ್ಲಿ ಬರುವ ಪೂರ್ವಭಾಗವಾದ ಕರ್ಮಕಾಂಡದಲ್ಲಿಯೂ ಮತ್ತು ಕಡೆಯ ಭಾಗವಾದ ಜ್ಞಾನಕಾಂಡದಲ್ಲಿಯೂ ಅಗ್ನಿಯನ್ನು ಹೊಗಳಿರುತ್ತಾರೆ. ಕರ್ಮಕ್ಕೂ ಅಗ್ನಿಯ ಆರಾಧನೆ ಬೇಕು, ಜ್ಞಾನಪ್ರಾಪ್ತಿಗೂ ಅಗ್ನಿಯ ಅನುಗ್ರಹವು ಬೇಕಲ್ಲವೇ?</p>
    <p><strong>ಕರ್ಮಬ್ರಹ್ಮಸ್ವರೂಪಿಣೇ</strong>: ಯಜ್ಞೇಶ್ವರನು ಕರ್ಮಸ್ವರೂಪನೂ ಆಗಿದ್ದಾನೆ, ಬ್ರಹ್ಮ ಸ್ವರೂಪನೂ ಆಗಿದ್ದಾನೆ. ಅಗ್ನಿಹೋತ್ರಾದಿ ಕರ್ಮಾನುಷ್ಠಾನಗಳಿಗೂ ಮತ್ತು ಪರಬ್ರಹ್ಮವನ್ನು ತಿಳಿಯಲು ಆತ್ಮಜ್ಞಾನಪ್ರಾಪ್ತಿಗೂ ಅಗ್ನಿಯು ಬೇಕೇಬೇಕು. ಶಾಸ್ತ್ರೋಕ್ತ ಷೋಡಶಸಂಸ್ಕಾರಗಳಿಗೂ ಅಗ್ನಿಯು ಬೇಕು, ತುರೀಯಾಶ್ರಮವನ್ನು ಸ್ವೀಕರಿಸಲೂ ಲಾಜಾಹೋಮಾದಿಗಳಿಗೂ ಅಗ್ನಿಯು ಬೇಕೇಬೇಕು.</p>
    <p><strong>ಸ್ವರ್ಗಾಪವರ್ಗದಾತ್ರೇ</strong>: ಕರ್ಮಿಗಳಿಗೆ ಸ್ವರ್ಗವನ್ನು ಹೊಂದುವುದಕ್ಕೂ ಮುಮುಕ್ಷುಗಳಿಗೆ ಅಪವರ್ಗವನ್ನು ಪಡೆಯುವುದಕ್ಕೂ ಅಗ್ನಿಯು ಬೇಕೇಬೇಕು.</p>
  <p><strong>ಯಜ್ಞೇಶಾಯ ನಮೋ ನಮಃ</strong>: ಅಗ್ನಿಗೆ ಹೆಸರೇ <strong>ಯಜ್ಞೇಶ</strong> ಎಂದು. ದೇವಯಜ್ಞಗಳಿಗೂ ಆತ್ಮಜ್ಞಾನಯಜ್ಞಕ್ಕೂ ಅಗ್ನಿಯು ಈಶನಾಗಿದ್ದಾನೆ. ಇಂಥ ಯಜ್ಞೇಶ್ವರನಿಗೆ ನಮಸ್ಕಾರ.</p>
  <p>ವೇದಶಾಸ್ತ್ರಪುರಾಣಗಳಲ್ಲಿ ಅಗ್ನಿಯನ್ನು ಅಗ್ನಿದೇವನೆಂದೇ ಕರೆದಿರುತ್ತಾರೆ. ಇದು ಲೋಕದಲ್ಲಿ ‘ಬೆಂಕಿ’ ಎಂದು ಪ್ರಸಿದ್ಧವಾಗಿರುತ್ತದೆ. ಇದು ಲೌಕಿಕಾಗ್ನಿಯು. ಆದರೆ ವೇದಗಳಲ್ಲಿ ಅಗ್ನಿಗೆ ಯಜ್ಞೇಶ್ವರ, ಯಜ್ಞನಾರಾಯಣ, ಯಜ್ಞೇಶ ಎಂದೆಲ್ಲಾ ಹೆಸರುಗಳಿವೆ. ವೇದೋಕ್ತ ಕರ್ಮಾನುಷ್ಠಾನಗಳಿಗೆಲ್ಲ ಈ ಯಜ್ಞೇಶ್ವರನು ಬೇಕೇಬೇಕು. ಇಂಥ ಯಜ್ಞೇಶ್ವರನಿಗೆ ನಮಸ್ಕಾರಗಳು.</p>
  <p class="text-center"><strong>ಐಶ್ವರ್ಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸುತ್ತಾರೆ.</strong></p>
	</section>
	<section class="level1 numbered" epub:type="chapter" role="doc-chapter" id="id-24">
		<h1 class="level1-title" epub:type="title"><span class="num">24.</span>ಕಾರ್ತವೀರ್ಯಾಜುರ್ನ ಸ್ತೋತ್ರಂ</h1>
		<p class="verse"> ಕಾರ್ತವೀರ್ಯಾಜುರ್ನೋ ನಾಮ ರಾಜಾ ಬಾಹುಸಹಸ್ರವಾನ್।<br/>ತಸ್ಯ ಸ್ಮರಣಮಾತ್ರೇಣ ಹೃತಂ ನಷ್ಟಂ ಚ ಲಭ್ಯತೇ॥</p>
  <p><em> <strong>ಕಾರ್ತವೀರ್ಯಾಜುರ್ನ</strong> ಎಂಬ ಹೆಸರಿನ ಒಬ್ಬ ರಾಜನಿದ್ದನು. ಅವನಿಗೆ ಒಂದು ಸಹಸ್ರ ಬಾಹುಗಳಿದ್ದವು. ಅವನ ಸ್ಮರಣೆಯನ್ನು ಮಾಡಿದರೆ ಕಳವಾಗಿದ್ದ ಮತ್ತು ನಷ್ಟವಾಗಿದ್ದ ಪದಾರ್ಥಗಳು ಪುನಃ ಪ್ರಾಪ್ತವಾಗುತ್ತವೆ.</em></p> 
  <p><strong>ತಾತ್ಪರ್ಯಾರ್ಥ</strong>: ಕಾರ್ತವೀರ್ಯಾಜುರ್ನ ರಾಜನು ಕ್ಷತ್ರಿಯ. ಇವನು ಗುರುಭಕ್ತನೂ ಪರಮಧಾರ್ಮಿಕನೂ ಆಗಿದ್ದನು. ಶ್ರೀದತ್ತಾತ್ರೇಯ ಸದ್ಗುರುಗಳ ಶಿಷ್ಯನಿವನು. ಪರಾಕ್ರಮಶಾಲಿಯಾದ ಕಾರ್ತವೀರ್ಯಾಜುರ್ನ ರಾಜನಿಗೆ ಒಂದು ಸಹಸ್ರಹಸ್ತಗಳಿದ್ದವಂತೆ. ದುಷ್ಟರನ್ನು ನಿಗ್ರಹಿಸಿ, ಲೋಕದಲ್ಲಿ ಸತ್ಯಧರ್ಮ ಅಹಿಂಸೆಗಳನ್ನು ಸ್ಥಾಪನೆ ಮಾಡಿದ ಮಹಾತ್ಮನಿವನು. ಇವನು ಗುರುಭಕ್ತನೂ ದೇವತಾರಾಧಕನೂ ಆಗಿದ್ದನು. ಇವನ ಕೀರ್ತಿಯು ಭೂಲೋಕದಲ್ಲಿ ಎಲ್ಲೆಡೆಗಳಲ್ಲಿಯೂ ಪ್ರಸಾರಗೊಂಡಿತ್ತು. ಇವನ ಹೆಸರನ್ನು ಕೇಳಿದರೇ ಶತ್ರುರಾಜರುಗಳ ಹೃದಯವು ನಡುಗುತ್ತಿತ್ತು. ಸತ್ಯಧರ್ಮಗಳಿಂದ ಇವನು ರಾಜ್ಯಭಾರಮಾಡುತ್ತಿದ್ದನು. ಇವನು ಅನ್ವರ್ಥ ರಾಜನಾಗಿದ್ದನು. <strong>ರಾಜಾ ಪ್ರಕೃತಿರಂಜನಾತ್</strong> ಎನ್ನುವಂತೆ ಪ್ರಜೆಗಳನ್ನು ಸಂತೋಷಪಡಿಸುತ್ತಾ ರಾಜ್ಯದಲ್ಲಿ ಶಾಂತಿಯನ್ನು ಸ್ಥಾಪಿಸಿದ್ದ ಮಹಾತ್ಮನಾಗಿದ್ದನು.</p>
  <p>ಕಾರ್ತವೀರ್ಯಾಜುರ್ನನು ಕೇವಲ ಕ್ಷತ್ರಿಯ ರಾಜನಷ್ಟೇ ಅಲ್ಲ ; ಸದ್ಗುರುಭಕ್ತನೂ, ಪರಮಧಾರ್ಮಿಕನೂ, ಸತ್ಯಸಂಧನೂ ಆಗಿದ್ದನು. ತನ್ನ ಗುರುಗಳಾದ ಶ್ರೀದತ್ತಾತ್ರೇಯರಿಂದ ಧರ್ಮವಿಚಾರವನ್ನೂ ಆತ್ಮಜ್ಞಾನ ವಿಚಾರವನ್ನೂ ಚೆನ್ನಾಗಿ ತಿಳಿದುಕೊಂಡಿದ್ದನು.</p>
    <p><strong>ತಸ್ಯ ಸ್ಮರಣಮಾತ್ರೇಣ ಹೃತಂ ನಷ್ಟಂ ಚ ಲಭ್ಯತೇ</strong>: ಇಂಥ ಕಾರ್ತವೀರ್ಯಾಜುರ್ನ ರಾಜನನ್ನು ಸ್ಮರಿಸಿದ ಮಾತ್ರದಿಂದ ಮಾನವರಿಗೆ ಹೃತವಾದ ಮತ್ತು ನಷ್ಟವಾದ ವಸ್ತುಗಳು ಸಿಗುತ್ತವೆ. ಹೃತವಸ್ತುಗಳೆಂದರೆ ಕಳ್ಳರಿಂದ ಅಥವಾ ಶತ್ರುಗಳಿಂದ ಕಳ್ಳತನಮಾಡಲ್ಪಟ್ಟಿದ್ದ ವಸ್ತುಗಳು, ನಷ್ಟವಸ್ತುಗಳೆಂದರೆ ಎಲ್ಲಿಯೋ ಕಳೆದುಕೊಂಡಿದ್ದ ವಸ್ತುಗಳು. ಇವೆರಡೂ ವಸ್ತುಗಳು ಈ ಶ್ಲೋಕದ ಪಠನಮಾತ್ರದಿಂದ ಪುನಃ ಪ್ರಾಪ್ತವಾಗಿಬಿಡುತ್ತವೆ. ಸತ್ಯಧರ್ಮನೀತಿನಿಷ್ಠನಾದ ಸದ್ಗುರುಭಕ್ತನಾದ ಕಾರ್ತವೀರ್ಯರಾಜನು ಧಾರ್ಮಿಕ ರಾಜನಾಗಿದ್ದರಿಂದಲೇ ಅವನ ಸ್ಮರಣೆಗೆ ಅಂಥ ಶಕ್ತಿಯಿದೆ ಎಂದು ತಿಳಿಯಬೇಕು.</p>
    <p class="text-center"><strong>ನಷ್ಟವಸ್ತುಗಳ ಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-25">
		<h1 class="level1-title" epub:type="title"><span class="num">25.</span> ಶ್ರೀಮನ್ಮಧ್ವಾಚಾರ್ಯ ಸ್ತೋತ್ರಂ</h1>
		<p class="verse"> ಪ್ರಥಮೋ ಹನುಮಾನ್ನಾಮ ದ್ವಿತೀಯೋ ಭೀಮ ಏವ ಚ।<br/>ಪೂರ್ಣಪ್ರಜ್ಞಸ್ತೃತೀಯಸ್ತು ಭಗವತ್ಕಾರ್ಯಸಾಧಕಾಃ॥</p>
    <p><em> ಭಗವಂತನ ಸೇವೆಯನ್ನು ಮಾಡುವವರಲ್ಲಿ ಹನುಮಂತನು ಮೊದಲನೆಯವನು, ಭೀಮಸೇನನು ಎರಡನೆಯವನು, ಪೂರ್ಣಪ್ರಜ್ಞರೆಂಬ ಶ್ರೀಮನ್ಮಧ್ವಾಚಾರ್ಯರು ಮೂರನೆಯವರು. ಇವರೆಲ್ಲರೂ ಭಗವಂತನ ಕಾರ್ಯವನ್ನು ಮಾಡುವ ಭಕ್ತಾಗ್ರಣಿಗಳಾಗಿರುತ್ತಾರೆ.</em></p> 
    <p><strong>ತಾತ್ಪರ್ಯಾರ್ಥ</strong>: ಭಗವಂತನ ಸೇವೆಯನ್ನು ಮಾಡುವವರಲ್ಲಿ ಪ್ರಧಾನವಾಗಿ ಮೂವರು ಇದ್ದಾರೆ. ಅವರುಗಳು ಯಾರೆಂದರೆ:</p>
    <p><strong>ಹನುಮಾನ್ ಪ್ರಥಮಃ</strong>: ಹನುಮಂತನು ಪ್ರಪ್ರಥಮ ಭಕ್ತನಾಗಿ ಭಗವಂತನಿಗೆ ಸೇವೆಮಾಡಿದ ಮಹಾತ್ಮ. ತ್ರೇತಾಯುಗದ ಶ್ರೀರಾಮಚಂದ್ರನಿಗಾಗಿ ಹನುಮಂತನು ಅದ್ಭುತವಾದ ಸೇವೆಯನ್ನು ಮಾಡಿದನಲ್ಲವೇ? ದುಃಖತಪ್ತನಾಗಿದ್ದ ಶ್ರೀರಾಮನಿಗೆ ಸೀತಾವೃತ್ತಾಂತದಿಂದ ಸಂತೋಷವನ್ನು ಉಂಟುಮಾಡಿದ ಭಕ್ತಾಗ್ರಣಿಯೆಂದರೆ ಆಂಜನೇಯನು.</p>
    <p><strong>ಭೀಮಃ ದ್ವಿತೀಯಃ</strong>: ಭೀಮಸೇನನು ಎರಡನೆಯ ಭಕ್ತನು. ದ್ವಾಪರಯುಗದಲ್ಲಿ ಶ್ರೀಕೃಷ್ಣಪರಮಾತ್ಮನ ಭಕ್ತನಾಗಿ ಭೀಮಸೇನನು ಶ್ರೀಕೃಷ್ಣನಿಗೆ ಸಂತೋಷವನ್ನುಂಟುಮಾಡಿದ ಮಹಾತ್ಮನು.</p>
  <p><strong>ಪೂರ್ಣಪ್ರಜ್ಞಃ ತೃತೀಯಃ ಭಗವತ್ಕಾರ್ಯಸಾಧಕಃ</strong>: ಕಲಿಯುಗದಲ್ಲಿ ಕ್ರಿಸ್ತಶಕ ಹದಿಮೂರನೆಯ ಶತಮಾನದಲ್ಲಿ ಅವತರಿಸಿದ ಭಗವನ್ಮಧ್ವಾಚಾರ್ಯರು ಶ್ರೀಕೃಷ್ಣನ ಆರಾಧಕರಾಗಿ, ಮಹಾವಿಷ್ಣುವಿನ ಸರ್ವೋತ್ತಮ ಸ್ವರೂಪವನ್ನು ಪ್ರಚಾರಮಾಡಿದ ಮಹಾತ್ಮರು. ಉಡುಪಿಯಲ್ಲಿ ಶ್ರೀಕೃಷ್ಣನ ಮಂದಿರವನ್ನು ಸ್ಥಾಪಿಸಿ, ಅಲ್ಲಿ ಅಷ್ಟಮಠಗಳಿಂದಲೂ ಶ್ರೀಕೃಷ್ಣನಿಗೆ ಪೂಜಾ ಕೈಂಕರ್ಯವನ್ನು ಏರ್ಪಡಿಸಿದ ಭಾಗವತೋತ್ತಮರೆಂದರೆ ಶ್ರೀಮನ್ಮ ಧ್ವಾಚಾರ್ಯರವರೇ. ಹೀಗಾಗಿ ಈ ಮೂವರೂ ಭಗವತ್ಕಾರ್ಯಸಾಧಕರಾದ ಭಾಗವತೋತ್ತಮರೇ ಆಗಿದ್ದಾರೆ.</p>
 <p class="verse"> ಶ್ರೀಮನ್ಮಧ್ವಮತೇ ಹರಿಃ ಪರತರಃ ಸತ್ಯಂ ಜಗತ್ ತತ್ತ್ವತೋ<br/> ಭೇದೋ ಜೀವಗಣಾಃ ಹರೇರನುಚರಾಃ ನೀಚೋಚ್ಚಭಾವಂಗತಾಃ। <br/>ಮುಕ್ತಿರ್ನೈಜಸುಖಾನುಭೂತಿರಮಲಾ ಭಕ್ತಿಶ್ಚ ತತ್ಸಾಧನಂ<br/> ಹ್ಯಕ್ಷಾದಿತ್ರಿತಯಂ ಪ್ರಮಾಣಮಖಿಲಾಮ್ನಾಯೈಕವೇದ್ಯೋ ಹರಿಃ ।।</p>
  <p class="text-center"><strong>ಭಗವದ್ಭಕ್ತಿ ಅಭಿವೃದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-26">
		<h1 class="level1-title" epub:type="title"><span class="num">26.</span>ಧನ್ವಂತರಿ ಸ್ತೋತ್ರಂ</h1>
		<p class="verse"> ನಮಾಮಿ ಧನ್ವಂತರಿಮಾದಿದೇವಂ<br/> ಸುರಾಸುರೈರ್ವಂದಿತಪಾದಪದ್ಮಮ್।<br/>ಲೋಕೇ ಜರಾರುಗ್ಭಯಮೃತ್ಯುನಾಶಂ<br/> ದಾತಾರಮೀಶಂ ವಿವಿಧೌಷಧೀನಾಮ್॥</p>
  <p><strong>ಅನ್ವಯ</strong>: ಸುರಾಸುರೈಃ ವಂದಿತಪಾದಪದ್ಮಂ, ಲೋಕೇ ಜರಾರುಗ್ ಭಯಮೃತ್ಯುನಾಶಂ, ವಿವಿಧೌಷಧೀನಾಮ್ ದಾತಾರಮ್, ಈಶಮ್ ಆದಿದೇವಂ ಧನ್ವಂತರಿಂ ನಮಾಮಿ।</p>
    <p><em> ಸುರರಿಂದಲೂ ಅಸುರರಿಂದಲೂ ನಮಸ್ಕರಿಸಲ್ಪಡುವ ಪಾದಕಮಲಗಳನ್ನುಳ್ಳ, ಲೋಕದಲ್ಲಿ ಸಕಲಮಾನವರಿಗೂ ಮುಪ್ಪನ್ನೂ ರೋಗಗಳನ್ನೂ ಭಯವನ್ನೂ ಮೃತ್ಯುವನ್ನೂ ನಾಶಮಾಡಬಲ್ಲಂಥ, ನಾನಾ ರೀತಿಯ ಔಷಧವನ್ನು ಅನುಗ್ರಹಿಸು ವಂಥ, ಈಶನಾದ, ಆದಿದೇವನಾದ ಧನ್ವಂತರಿಯನ್ನು ನಾನು ನಮಿಸುತ್ತೇನೆ.</em></p> 
    <p><strong>ತಾತ್ಪರ್ಯಾರ್ಥ</strong>: ಇದೊಂದು ಧನ್ವಂತರಿಯ ಪ್ರಸಿದ್ಧಸ್ತೋತ್ರ. ಇದರ ಸ್ವಾರಸ್ಯವನ್ನು ನೋಡೋಣ: ಧನ್ವಂತರಿಯು ದೇವವೈದ್ಯನೂ ಹೌದು, ಮತ್ತು ಮಹಾವಿಷ್ಣುಸ್ವರೂಪನೂ ಹೌದು. ಧನ್ವಂತರಿಯ ಈ ಶ್ಲೋಕವನ್ನು ಪಠಿಸುವುದರಿಂದ ನಮಗೆ ಆಧಿವ್ಯಾಧಿಗಳೆಲ್ಲವೂ ಸಂಪೂರ್ಣವಾಗಿ ನಾಶವಾಗುತ್ತವೆ.</p>
    <p><strong>ಸುರಾಸುರೈರ್ವನ್ದಿತಪಾದಪದ್ಮಂ</strong>: ದೇವತೆಗಳೂ ಅಸುರರೂ ಧನ್ವಂತರಿಯ ಪಾದಾರವಿಂದಂಗಳನ್ನು ಅರ್ಚಿಸುತ್ತಾರೆ. ಏಕೆಂದರೆ ಧನ್ವಂತರಿಯು ದೇವತೆಗಳಿಗೂ ವೈದ್ಯನಾಗಿರುತ್ತಾನೆ. ವೈದ್ಯನನ್ನು ಎಲ್ಲರೂ ಪೂಜಿಸಲೇಬೇಕಲ್ಲವೇ?</p>
    <p><strong>ಲೋಕೇ ಜರಾರುಗ್ಭಯಮೃತ್ಯುನಾಶಂ</strong>: ಸಕಲ ಪ್ರಾಣಿಗಳಿಗೂ ಒದಗಿಬರುವ ಮುಪ್ಪು, ರೋಗಗಳು, ಭಯ, ಅಪಮೃತ್ಯುಗಳನ್ನು ಧನ್ವಂತರಿಮಹಾವಿಷ್ಣುವು ನಾಶಮಾಡಿಬಿಡುತ್ತಾನೆ. ಸರ್ವಸಮರ್ಥನಾದ ದೇವನಿವನು.</p>
  <p><strong>ವಿವಿಧೌಷಧೀನಾಮ್ ದಾತಾರಮ್ ಈಶಂ</strong>: ಸಕಲ ರೋಗಗಳಿಗೂ ಧನ್ವಂತರಿಯು ನಾನಾರೀತಿಯ ಔಷಧಗಳನ್ನು ಕೊಡಬಲ್ಲವನಾದ ಈಶ್ವರನಾಗಿರುತ್ತಾನೆ. ಧನ್ವಂತರಿಯನ್ನು ಸ್ತುತಿಸುವುದರಿಂದ ಆರೋಗ್ಯವು ಪ್ರಾಪ್ತವಾಗುತ್ತದೆ.</p>
  <p>ಈಗಿನ ಕಾಲದಲ್ಲಿ ಮಾನವರನ್ನು ನೂರಾರು ರೋಗಗಳು ಕಾಡುತ್ತಿವೆ. ಒಂದು ರೋಗವನ್ನು ಪರಿಹರಿಸಿಕೊಳ್ಳಲು ಔಷಧಿಯನ್ನು ಸ್ವೀಕರಿಸಿದರೆ, ಅದರಿಂದ ಹೊಸಹೊಸ ರೋಗಗಳು ಹುಟ್ಟುತ್ತಿವೆ.</p>
  <p class="text-center"><strong>ಸಂಪೂರ್ಣ ಆರೋಗ್ಯಕ್ಕಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-27">
		<h1 class="level1-title" epub:type="title"><span class="num">27.</span>ಪಂಚಪತಿವ್ರತಾ ಸ್ತೋತ್ರಂ</h1>
		<p class="verse"> ಅಹಲ್ಯಾ ದ್ರೌಪದೀ ತಾರಾ ಸೀತಾ ಮಂಡೋದರೀ ತಥಾ।<br/>ಪಂಚಕಂ ನಾ ಸ್ಮರೇನ್ನಿತ್ಯಂ ಮಹಾಪಾತಕನಾಶನಮ್।।</p>   
  <p>ಈ ಪತಿವ್ರತಾಶಿರೋಮಣಿಯರನ್ನು ಸುಮಂಗಲಿಯರು ಪ್ರತಿದಿನವೂ ಸ್ಮರಣೆಮಾಡುವುದರಿಂದ ಅವರಿಗೆ ಸೌಮಂಗಲ್ಯಭಾಗ್ಯವು ಅಭಿವೃದ್ಧಿಯಾಗುತ್ತದೆ.</p>
  <p><strong>ಅಹಲ್ಯಾ</strong>: ಗೌತಮ ಮಹರ್ಷಿಗಳ ಪತ್ನಿ. ಗೌತಮ ಮಹರ್ಷಿಗಳೆಂದರೆ ಸಪ್ತಮಹರ್ಷಿಗಳಲ್ಲಿ ಒಬ್ಬರು. ಇವರ ಪತ್ನಿಯಾದ ಅಹಲ್ಯಾದೇವಿಯು ಶ್ರೀರಾಮನ ಪರಮಭಕ್ತೆಯೂ ಹೌದು. ಇವರು ಪತಿವ್ರತಾಶಿರೋರತ್ನ.</p>
  <p><strong>ದ್ರೌಪದೀ</strong>: ದ್ರುಪದರಾಜನ ಯಾಜ್ಞಿಕಪುತ್ರಿ. ಪಂಚಪಾಂಡವರ ಪತ್ನಿ. ಶ್ರೀಕೃಷ್ಣಪರಮಾತ್ಮನ ಪರಮಭಕ್ತೆ. ಅರಣ್ಯದಲ್ಲಿರುವಾಗ ಋಷಿಮುನಿಗಳ ಅನುಗ್ರಹಕ್ಕೆ ಪಾತ್ರಳಾದ ತಪೋಮೂರ್ತಿ ದ್ರೌಪದೀ. ಅಕ್ಷಯಪಾತ್ರೆಯಿಂದ ಅತಿಥಿಸತ್ಕಾರದಲ್ಲಿ ನಿರತಳಾಗಿದ್ದ ಪತಿವ್ರತಾಶಿರೋಮಣಿ ದ್ರೌಪದೀದೇವಿ.</p>
  <p><strong>ತಾರಾ</strong>: ವಾಲಿಯ ಪತ್ನಿ, ಪತಿಗೆ ಸನ್ಮಾರ್ಗದ ಉಪದೇಶಗಳನ್ನು ಮಾಡುತ್ತಿದ್ದ ಧೀರಳಾದ ಪತ್ನಿ. ಶ್ರೀರಾಮನ ಪರಮಭಕ್ತಳೂ ಹೌದು.</p>
  <p><strong>ಸೀತಾ</strong>: ಜನಕರಾಜನ ಯಾಜ್ಞಿಕಪುತ್ರಿ. ಶ್ರೀರಾಮಚಂದ್ರನ ಪತ್ನಿ. ದಶರಥನ ಸೊಸೆ. ಸತ್ಯಧರ್ಮಗಳ ಸಾಕಾರಮೂರ್ತಿ ಸೀತಾ. ರಾವಣನ ಅಶೋಕವನದಲ್ಲಿದ್ದರೂ ಶ್ರೀರಾಮನನ್ನೇ ಧ್ಯಾನಿಸುತ್ತಿದ್ದ ಪತಿವ್ರತಾಶಿಖಾಮಣಿ.</p>
  <p><strong>ಮಂಡೋದರಿ</strong>: ರಾವಣನ ಪತ್ನಿ. ಈಶ್ವರಭಕ್ತನಾದ ರಾವಣನಿಗೆ ಅನುಕೂಲಳಾಗಿದ್ದ ಮಹಾಪತಿವ್ರತಾಶಿರೋರತ್ನ. ಶ್ರೀರಾಮನ ಭಕ್ತಳೂ ಆಗಿ ಪರಮಸಾತ್ತ್ವಿಕಳಾಗಿದ್ದ ಮಹಾತಪಸ್ವಿನಿ ಮಂಡೋದರೀದೇವಿ.</p>
  <p>ಈ ಐದು ಸ್ತ್ರೀಯರೂ ಪತಿವ್ರತಾಶಿರೋಮಣಿಗಳಾಗಿದ್ದರು. ತಮ್ಮ ತಮ್ಮ ಪತಿಯರನ್ನೇ ದೇವರೆಂದು ತಿಳಿದು ಮಹಾತಪೋಮೂರ್ತಿಗಳಾಗಿದ್ದರು.</p>
  <p>ನಮ್ಮ ಸನಾತನ ಹಿಂದೂ ಸಂಸ್ಕೃತಿಯಲ್ಲಿ ಸ್ತ್ರೀಯರಿಗೆ ಸೌಮಂಗಲ್ಯಭಾಗ್ಯವು ಅತ್ಯಂತ ಮುಖ್ಯವಾದದ್ದು. ಇದೊಂದಿಲ್ಲದೇ ಉಳಿದ ಏನೇ ಸಂಪತ್ತುಗಳಿದ್ದರೂ ಅವೆಲ್ಲವೂ ವ್ಯರ್ಥವೇ! ದೀರ್ಘಸೌಮಂಗಲ್ಯಭಾಗ್ಯಕ್ಕೆ ಪಾತಿವ್ರತ್ಯವೆಂಬುದು ಬಹಳ ಮುಖ್ಯವಾದದ್ದು.</p>
  <p class="text-center"><strong>ಪಾತಿವ್ರತ್ಯಫಲಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-28">
		<h1 class="level1-title" epub:type="title"><span class="num">28.</span>ತುಳಸೀ ಸ್ತೋತ್ರಂ</h1>
		<p class="verse"> ವಂದೇ ವೃಂದಾವನೀಂ ವಿಶ್ವಪಾವನೀಂ ವಿಶ್ವಪೂಜಿತಾಮ್।<br/>ಪುಷ್ಪಸಾರಾಂ ನಂದಿನೀಂ ಚ ತುಳಸೀಂ ಕೃಷ್ಣಜೀವನೀಮ್॥</p>
    <p><em> ವೃಂದಾ ಎಂಬ ಹೆಸರನ್ನುಳ್ಳ, ವೃಂದಾವನರೂಪಳಾಗಿರುವ, ಜಗತ್ತನ್ನೇ ಪವಿತ್ರಗೊಳಿಸುವ, ಎಲ್ಲರಿಂದಲೂ ಪೂಜಿತಳಾಗಿರುವ, ಸಕಲಪುಷ್ಪಗಳ ಸಾರವಾಗಿರುವ, ಆನಂದವನ್ನುಂಟುಮಾಡುವಂಥ, ಶ್ರೀಕೃಷ್ಣಪರಮಾತ್ಮನಿಗೆ ಪ್ರಾಣವೇ ಆಗಿರುವಂಥ <strong>ತುಳಸೀದೇವಿಯನ್ನು</strong> ನಾನು ವಂದಿಸುತ್ತೇನೆ.</em></p> 
    <p><strong>ತಾತ್ಪರ್ಯಾರ್ಥ</strong>: ತುಳಸೀದೇವಿಯನ್ನು ಇಲ್ಲಿ ಸ್ತುತಿಸಿದೆ:</p>
    <p>ತುಳಸಿಗೆ ವೃಂದಾ ಎಂದೇ ಹೆಸರು, ತುಳಸೀದೇವಿಯು ವೃಂದಾವನದಲ್ಲಿ ಆನಂದವಾಗಿ ವಾಸಿಸುತ್ತಾಳಾದ್ದರಿಂದ ಇವಳಿಗೆ ವೃಂದಾವನೀ ಎಂದು ಹೆಸರು. ವೃಂದಾರೂಪಳಾದ ತುಳಸಿಯು ವಾಸಮಾಡುವುದರಿಂದಲೇ ವೃಂದಾವನ ಎಂದು ಹೆಸರಾಗಿರುತ್ತದೆ. ಆದ್ದರಿಂದಲೇ ತುಳಸೀಕಟ್ಟೆಗೆ ಪೂಜೆಯನ್ನು ಮಾಡುವ ಸತ್ಸಂಪ್ರದಾಯವು ನಮ್ಮಲ್ಲಿದೆ.ತುಳಸೀಪತ್ರೆಗೆ ಅನೇಕ ರೋಗಗಳನ್ನು ಪರಿಹರಿಸುವ ಅದ್ಭುತಶಕ್ತಿಯಿದೆ ಎಂದು ಈಗಿನ ವೈದ್ಯರುಗಳು ಹೇಳುತ್ತಾರೆ. ಇದು ಸತ್ಯವೂ ಆಗಿರುತ್ತದೆ. ಆದರೆ ಸಹಸ್ರಾರು ವರ್ಷಗಳ ಹಿಂದೆಯೇ ನಮ್ಮ ಪ್ರಾಚೀನ ಮಹರ್ಷಿಗಳು ಈ ರಹಸ್ಯವನ್ನು ಕಂಡುಕೊಂಡವರಾಗಿ ಮನೆಯಮುಂದೆ ತುಳಸೀ ಬೃಂದಾವನವನ್ನು ಇಡುತ್ತಿದ್ದರು. ತುಳಸಿಯ ದರ್ಶನದಿಂದಲೇ ಪಾಪವು ದೂರವಾಗುತ್ತದೆ.</p>
    <p>ತುಳಸಿಯು ವಿಶ್ವಪಾವನಿಯೂ ಆಗಿರುತ್ತಾಳೆ. ವಿಶ್ವದಲ್ಲಿಯೇ ಅತ್ಯಂತ ಪವಿತ್ರಳೂ ಆಗಿ, ವಿಶ್ವವನ್ನೇ ಪಾವನಮಾಡುವವಳೂ ಆಗಿರುತ್ತಾಳೆ. ತುಳಸೀರಸವನ್ನು ಸರ್ವರೋಗಗಳಿಗೂ ಪರಿಹಾರದ ಔಷಧವನ್ನಾಗಿ ಉಪಯೋಗಿಸುತ್ತಾರೆ. ತುಳಸಿಯು ವಿಶ್ವಪೂಜಿತವೂ ಆಗಿರುತ್ತದೆ. ತುಳಸೀಗಿಡವನ್ನು ಬಹಳ ಮಟ್ಟಿಗೆ ಸರ್ವಮಾನವರೂ ಭಕ್ತಿಯಿಂದ ಪೂಜಿಸುತ್ತಾರೆ. ತುಳಸಿಯು ಪುಷ್ಪಸಾರವೂ ಆಗಿರುತ್ತದೆ. ಎಲ್ಲ ಪುಷ್ಪಗಳಿಗಿಂತಲೂ ತುಳಸೀದಳವು ಅತ್ಯಂತ ಶ್ರೇಷ್ಠವೂ ಅತ್ಯಂತಸಾರವೂ ಆಗಿರುತ್ತದೆ. ಇದು ಎಲ್ಲರನ್ನೂ ಆನಂದಪಡಿಸುವುದರಿಂದ ಇದಕ್ಕೆ ನಂದಿನೀ ಎಂದೂ ಹೆಸರು. ತುಳಸಿಯು ಕೃಷ್ಣಜೀವನಿಯೂ ಆಗಿರುತ್ತದೆ. ಶ್ರೀಕೃಷ್ಣತುಲಾಭಾರದಲ್ಲಿ ತುಳಸಿಯ ಮಹಿಮೆಯು ತಿಳಿಯುತ್ತದೆ.</p>
      <p class="text-center"><strong>ಶ್ರೀಕೃಷ್ಣನ ಕೃಪೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-29">
		<h1 class="level1-title" epub:type="title"><span class="num">29.</span>ಮಹಾನದೀ ಸ್ತೋತ್ರಂ</h1>
		<p class="verse"> ಗಂಗೇ ಚ ಯಮುನೇ ಚೈವ ಗೋದಾವರಿ ಸರಸ್ವತಿ।<br/>ನರ್ಮದೇ ಸಿಂಧು ಕಾವೇರಿ ಪಾಪಂ ಹರ ಸದಾ ಮಮ॥</p>
    <p><em>ಎಲೈ ಗಂಗಾನದಿಯೇ, ಯಮುನಾನದಿಯೇ, ಗೋದಾವರೀನದಿಯೇ, ಸರಸ್ವತೀನದಿಯೇ, ನರ್ಮದಾನದಿಯೇ. ಸಿಂಧೂನದಿಯೇ, ಕಾವೇರೀನದಿಯೇ, ನಿಮಗೆಲ್ಲರಿಗೂ ನನ್ನ ನಮಸ್ಕಾರಗಳು. ನೀವುಗಳು ನನ್ನ ಪಾಪವನ್ನು ಕಳೆಯಿರಿ.</em></p>
    <p><strong>ತಾತ್ಪರ್ಯಾರ್ಥ</strong>: ಭಾರತದೇಶದ ಜೀವನದಿಗಳೆಲ್ಲವೂ ಪವಿತ್ರವೂ ಶುದ್ಧವೂ ಪಾಪಹರವೂ ಆಗಿರುತ್ತವೆ. ನದಿಗಳೇ ಶ್ರೇಷ್ಠ, ಅದರಲ್ಲೂ ಮಹಾನದಿಗಳಂತೂ ಪರಮಶ್ರೇಷ್ಠ. ಆ ನದಿಗಳಲ್ಲಿ ಸ್ನಾನಮಾಡುವುದರಿಂದ ನಮ್ಮಗಳ ಪಾಪಗಳೆಲ್ಲವೂ ಕೊಚ್ಚಿಹೋಗುತ್ತವೆ. ಅಂಥ ಪುಣ್ಯನದಿಗಳ ಪಟ್ಟಿಯು ಇಲ್ಲಿದೆ.</p>
    <p><strong>ಗಂಗಾನದಿಯು</strong>: ಹಿಮಾಲಯದಲ್ಲಿ ಹುಟ್ಟಿ ಸಹಸ್ರಾರು ಮೈಲಿಗಳವರೆಗೆ ಹರಿದೂ ಹರಿದೂ ಕಡೆಯಲ್ಲಿ ಸಮುದ್ರವನ್ನು ಸೇರಿಕೊಳ್ಳುತ್ತದೆ. ಹಿಮಾಲಯವೆಂದರೆ ಋಷಿಮುನಿಗಳ ತಪೋಭೂಮಿ. ಋಷಿಕೇಶ್, ಹರಿದ್ವಾರ, ವಾರಾಣಸಿಗಳೆಂಬ ಪವಿತ್ರಕ್ಷೇತ್ರಗಳನ್ನು ಪಾವನಗೊಳಿಸುವ ಮಹಾನದಿಯೆಂದರೆ ಗಂಗಾನದಿ. ಗಂಗಾನದಿಯ ಮಹಿಮೆಗಳನ್ನು ವೇದಶಾಸ್ತ್ರಪುರಾಣಗಳಲ್ಲಿ ವಿಸ್ತಾರವಾಗಿ ವರ್ಣಿಸಿರುತ್ತಾರೆ.</p>
    <p>ಸ್ವರ್ಗಲೋಕದ ದೇವನದಿ ಗಂಗಾನದಿ. ಮಹಾವಿಷ್ಣುವಿನ ಪರಮಪವಿತ್ರವಾದ ಪಾದಗಳಿಂದ ಪವಿತ್ರಗೊಂಡು, ಶಿವನ ಜಟೆಯಿಂದ ಪರಿಶುದ್ಧಳಾದ ಗಂಗಾನದಿಯು ಭೂಲೋಕವನ್ನೇ ಪವಿತ್ರಗೊಳಿಸುತ್ತಿದ್ದಾಳೆ. ಗಂಗಾ, ಯಮುನಾ, ಸರಸ್ವತಿಗಳೆಂಬ ಮೂರೂ ಮಹಾನದಿಗಳು ಸೇರುವ ಪವಿತ್ರ ಕ್ಷೇತ್ರ, ಪ್ರಯಾಗ ಕ್ಷೇತ್ರ. ಇದು ತ್ರಿವೇಣೀಸಂಗಮವಾಗಿದ್ದು, <strong>ತೀರ್ಥರಾಜ</strong> ಎಂದೇ ಪ್ರಸಿದ್ಧವಾಗಿರುತ್ತದೆ. ಇಲ್ಲಿ ಕುಂಭಮೇಳದಲ್ಲಿ ಲಕ್ಷಾಧಿಕ ಭಕ್ತರುಗಳು ಬಂದು ಸ್ನಾನವನ್ನು ಮಾಡಿ ಧನ್ಯರಾಗುತ್ತಾರೆ.</p>
    <p>ಹೀಗೆಯೇ ಯಮುನಾನದಿ, ಗೋದಾವರೀನದಿ, ಸರಸ್ವತೀನದಿ, ನರ್ಮದಾನದಿ, ಸಿಂಧೂನದಿ ಮತ್ತು ಕಾವೇರೀನದಿಗಳೂ ಪವಿತ್ರವಾಗಿರುತ್ತವೆ. ಈ ಒಂದೊಂದು ಮಹಾನದಿಗೂ ತನ್ನ ತನ್ನದೇ ಆದ ವಿಶೇಷ ಅದ್ಭುತ ಮಹಿಮೆಗಳಿರುತ್ತವೆ. ಇಂಥ ನದಿಗಳ ಸ್ಮರಣೆಯೇ ಪುಣ್ಯ.</p>
    <p class="text-center"><strong>ನದೀಸ್ನಾನದ ಪುಣ್ಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಜಪಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-30">
		<h1 class="level1-title" epub:type="title"><span class="num">30.</span>ಸತ್ಯನಾರಾಯಣ ಸ್ತೋತ್ರಂ</h1>
		<p class="verse"> ಸತ್ಯಂನಾರಾಯಣಂ ದೇವಂ ಭಕ್ತಾನಾಂ ಕಾಮದಂ ಪ್ರಭುಮ್।<br/>ಲೀಲಯಾ ವಿತತಂ ವಿಶ್ವಂ ಯೇನ ತಸ್ಮೈ ನಮೋ ನಮಃ॥</p>
  <p><strong>ಅನ್ವಯ</strong>: ಭಕ್ತಾನಾಂ ಕಾಮದಂ ಪ್ರಭುಂ ದೇವಂ ಸತ್ಯಂ ನಾರಾಯಣಂ ವಂದೇ, ಯೇನ ವಿಶ್ವಂ ಲೀಲಯಾ ವಿತತಂ, ತಸ್ಮೈ ನಮೋ ನಮಃ।</p>
  <p><em> ಭಕ್ತರಿಗೆ ಕಾಮಗಳನ್ನು ಈಡೇರಿಸುವಂಥ, ಸಮರ್ಥನಾದ ಸತ್ಯನಾರಾಯಣದೇವರನ್ನು ನಾನು ವಂದಿಸುತ್ತೇನೆ. ಯಾವ ಸ್ವಾಮಿಯು ಈ ಸಮಸ್ತ ವಿಶ್ವವನ್ನೂ ಲೀಲಾಮಾತ್ರದಿಂದ ಧರಿಸಿರುತ್ತಾನೆಯೋ, ಅಂಥ ಸತ್ಯನಾರಾಯಣ ಸ್ವಾಮಿಗೆ ಮತ್ತೆ ಮತ್ತೆ ನಮಸ್ಕಾರಗಳು.</em></p> 
  <p><strong>ತಾತ್ಪರ್ಯಾರ್ಥ</strong>: ಇದೊಂದು ಶ್ರೀಸತ್ಯನಾರಾಯಣಸ್ವಾಮಿಯ ಪ್ರಸಿದ್ಧ ಶ್ಲೋಕ. ಇಲ್ಲಿ ಸ್ವಾಮಿಯನ್ನು ಸುಂದರವಾಗಿ ಸ್ತುತಿಸಿದೆ. ಹೇಗೆಂದರೆ:</p>
  <p><strong>ಭಕ್ತಾನಾಂ ಕಾಮದಂ</strong>: ತನ್ನ ಭಕ್ತರುಗಳಿಗೆ ಎಲ್ಲಾ ಕಾಮಗಳನ್ನೂ ಪೂರೈಸುವ ದೇವರೆಂದರೆ, ಶ್ರೀಸತ್ಯನಾರಾಯಣ ಸ್ವಾಮಿಯೇ. ಭಕ್ತರುಗಳು ಏನೇ ಪ್ರಾರ್ಥನೆಮಾಡಿದರೂ ಅವೆಲ್ಲವನ್ನೂ ಸ್ವಾಮಿಯು ಈಡೇರಿಸುತ್ತಾನೆ.</p>
  <p><strong>ಪ್ರಭುಂ</strong>: ಶ್ರೀಸತ್ಯನಾರಾಯಣಸ್ವಾಮಿಯು ಸಮರ್ಥದೇವತೆಯೂ ಹೌದು. ಸಮರ್ಥನಾದ್ದರಿಂದಲೇ ಇವನು ಕಾಮದನೂ ಆಗಿರುತ್ತಾನೆ.</p>
  <p><strong>ಲೀಲಯಾ ಯೇನ ವಿಶ್ವಂ ವಿತತಂ</strong>: ಈ ಜಗತ್ತೆಲ್ಲವನ್ನೂ ಸೃಷ್ಟಿಸಿ, ಆತನೇ ಲೀಲಾಮಾತ್ರದಿಂದ ಈ ವಿಶ್ವವನ್ನು ಧರಿಸಿರುತ್ತಾನೆ. ಸರ್ವಸಮರ್ಥನಾದ ಸ್ವಾಮಿಗೆ ಈ ಪ್ರಪಂಚವನ್ನು ಸೃಷ್ಟಿಸುವುದಾಗಲೀ, ಧರಿಸುವುದಾಗಲೀ ಕಷ್ಟವೇನಲ್ಲ; ಏಕೆಂದರೆ ಅವನು ಪ್ರಭುವಾದ ದೇವನು, ನೆನಪಿರಲಿ. ತ್ರಿಮೂರ್ತಿಸ್ವರೂಪನಾದ ಶ್ರೀಸತ್ಯನಾರಾಯಣಸ್ವಾಮಿಯೇ ಈ ಪ್ರಪಂಚಕ್ಕೆ ಕಾರಣನೂ ಆಧಾರನೂ ಆಗಿರುತ್ತಾನೆ.</p>
  <p>ಈಗಿನ ಕಾಲದಲ್ಲಿ ಸಕಲ ಮಾನವರಿಗೂ ಅನೇಕ ರೀತಿಯ ದುಃಖಗಳು ಬರುತ್ತಲೇ ಇರುತ್ತವೆ. ಆ ಸಕಲ ದುಃಖಗಳಿಗೂ ಏಕೈಕ ಸುಲಭ ಪರಿಹಾರೋಪಾಯವೆಂದರೆ ಶ್ರೀಸತ್ಯನಾರಾಯಣಸ್ವಾಮಿಯ ಸ್ತೋತ್ರಪಠನವು.</p>
    <p><strong>ತಸ್ಮೈ ಶ್ರೀಸತ್ಯನಾರಾಯಣಸ್ವಾಮಿನೇ ನಮಃ</strong>: ಇಂಥ ಶ್ರೀಯುಕ್ತನಾದ ಸತ್ಯನಾರಾಯಣಸ್ವಾಮಿಗೆ ಭಕ್ತಿಪೂರ್ವಕ ಪ್ರಣಾಮಗಳು.</p>
  <p class="text-center"><strong>ಸತ್ಯಫಲಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-31">
		<h1 class="level1-title" epub:type="title"><span class="num">31.</span>ಬಾದರಾಯಣಾಚಾರ್ಯ ಸ್ತೋತ್ರಂ</h1>
		<p class="verse"> ಅಚತುರ್ವದನೋ ಬ್ರಹ್ಮಾ ದ್ವಿಬಾಹುರಪರೋ ಹರಿಃ।<br/>ಅಫಾಲಲೋಚನಃ ಶಂಭುಃ ಭಗವಾನ್ ಬಾದರಾಯಣಃ॥</p>
  <p><strong>ಪದಚ್ಛೇದ</strong>: ಅಚತುರ್ವದನಃ, ಬ್ರಹ್ಮಾ, ದ್ವಿಬಾಹುಃ, ಅಪರಃ, ಹರಿಃ, ಅಫಾಲಲೋಚನಃ, ಶಂಭುಃ, ಭಗವಾನ್, ಬಾದರಾಯಣಃ।</p>
  <p><strong>ಅನ್ವಯ</strong>: ಭಗವಾನ್ ಬಾದರಾಯಣಃ ಅಚತುರ್ವದನಃ ಬ್ರಹ್ಮಾ, ದ್ವಿಬಾಹುಃ ಅಪರಃ ಹರಿಃ, ಅಫಾಲಲೋಚನಃ ಶಂಭುಃ। ತಸ್ಮೈ ನಮಃ॥</p>
    <p><em> ಭಗವಾನ್ ಬಾದರಾಯಣಾಚಾರ್ಯರೆಂದರೆ: ನಾಲ್ಕು ಮುಖಗಳಿಲ್ಲದಿರುವ ಬ್ರಹ್ಮನೂ, ಎರಡೇ ಕೈಗಳನ್ನುಳ್ಳ ವಿಷ್ಣುವೂ, ಫಾಲದಲ್ಲಿ ಲೋಚನವಿಲ್ಲದಿರುವ ಈಶ್ವರನೂ ಆಗಿರುತ್ತಾರೆ.</em></p> 
    <p><strong>ತಾತ್ಪರ್ಯಾರ್ಥ</strong>: ಭಗವಾನ್ ಬಾದರಾಯಣರು <strong>ಬ್ರಹ್ಮಸೂತ್ರ</strong>ಗಳನ್ನು ರಚಿಸಿರುತ್ತಾರೆ. ಇವರನ್ನು ತ್ರಿಮೂರ್ತಿಸ್ವರೂಪರೆಂದು ಇಲ್ಲಿ ವರ್ಣಿಸಿದೆ.</p>
    <p><strong>ಅಚತುರ್ವದನೋ ಬ್ರಹ್ಮಾ</strong>: ಬ್ರಹ್ಮನಿಗೆ ನಾಲ್ಕು ಮುಖಗಳಿರುತ್ತವೆ. ಆದರೆ ಬಾದರಾಯಣಾಚಾರ್ಯರಿಗೆ ಒಂದೇ ಮುಖ. ಆದರೂ ಇವರು ಬ್ರಹ್ಮದೇವನಂತೆಯೇ ಸೃಷ್ಟಿಕರ್ತೃಗಳಾಗಿರುತ್ತಾರೆ.</p>
    <p><strong>ದ್ವಿಬಾಹುರಪರೋ ಹರಿಃ</strong>: ಮಹಾವಿಷ್ಣುವಿಗೆ ನಾಲ್ಕು ಹಸ್ತಗಳು, ಆದರೆ ಬಾದರಾಯಣರಿಗೆ ಎರಡೇ ಕೈಗಳು. ಆದರೂ ಮಹಾವಿಷ್ಣುವಿನಂತೆ ಇವರು ಧರ್ಮ, ಅರ್ಥ, ಕಾಮ, ಮೋಕ್ಷಗಳನ್ನು ಅನುಗ್ರಹಿಸಬಲ್ಲವರಾಗಿರುತ್ತಾರೆ.</p>
    <p><strong>ಅಫಾಲಲೋಚನಃ ಶಂಭುಃ</strong>: ಶಂಕರನಿಗೆ ಹಣೆಯಲ್ಲಿ ಒಂದು ಕಣ್ಣು ಇದ್ದು, ಅವನಿಗೆ ಒಟ್ಟು ಮೂರು ಕಣ್ಣುಗಳಿರುತ್ತವೆ. ಆದರೆ ಈ ಬಾದರಾಯಣಾಚಾರ್ಯರಿಗೆ ಆ ಮೂರನೆಯ ಕಣ್ಣು ಇಲ್ಲದಿದ್ದರೂ ಇವರು ಜ್ಞಾನನೇತ್ರರಾಗಿ, ಅಜ್ಞಾನವನ್ನು ನಾಶಮಾಡುತ್ತಾರೆ.</p>
    <p>ವೇದವ್ಯಾಸರನ್ನು ಭಗವಾನ್ ಎಂದೇ ನಮ್ಮ ಹಿರಿಯರು ಕರೆದಿರುತ್ತಾರೆ. ಭಗವಾನ್ ಬಾದರಾಯಣಾಚಾರ್ಯರೆಂದರೆ ಸಾಕ್ಷಾತ್ ಮಹಾವಿಷ್ಣುಸ್ವರೂಪರೇ. ಇವರೇನಾದರೂ ಪುರಾಣಗಳನ್ನೂ ಮಹಾಭಾರತವನ್ನೂ ಬರೆಯದೇ ಇದ್ದಿದ್ದರೆ, ನಮಗೆ ಸನಾತನಧರ್ಮದ ಗುಟ್ಟು ತಿಳಿಯುತ್ತಿರಲಿಲ್ಲ.</p>
    <p class="text-center"><strong>ಸದ್ಗುರುದೇವತಾಕೃಪೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-32">
		<h1 class="level1-title" epub:type="title"><span class="num">32.</span>ಸಪ್ತರ್ಷಿ ಸ್ತೋತ್ರಂ</h1>
		<p class="verse"> ಕಶ್ಯಪೋಽತ್ರಿರ್ಭರದ್ವಾಜಃ ವಿಶ್ವಾಮಿತ್ರೋಽಥ ಗೌತಮಃ।<br/>ಜಮದಗ್ನಿರ್ವಸಿಷ್ಠಶ್ಚ ಸಪ್ತೈತೇ ಋಷಯಃ ಸ್ಮೃತಾಃ॥</p>
    <p><em> ಕಶ್ಯಪ, ಅತ್ರಿ, ಭರದ್ವಾಜ, ವಿಶ್ವಾಮಿತ್ರ, ಗೌತಮ, ಜಮದಗ್ನಿ ಮತ್ತು ವಸಿಷ್ಠರು —ಈ ಏಳೂ ಮಹರ್ಷಿಗಳು <strong>ಸಪ್ತರ್ಷಿಗಳು</strong> ಎಂದು ಕರೆಯಲ್ಪಡುತ್ತಾರೆ.</em></p> 
    <p><strong>ಕಶ್ಯಪಮಹರ್ಷಿ</strong>: ವೇದಶಾಸ್ತ್ರ ನಿಪುಣರಾದ ಕಶ್ಯಪಮಹರ್ಷಿಗಳಿಗೆ ಹದಿಮೂರು ಪತ್ನಿಯರಿದ್ದರು. ದೈತ್ಯರು ಹಾಗೂ ಆದಿತ್ಯರು—ಇಬ್ಬರೂ ಕಶ್ಯಪರ ದಿತಿ ಮತ್ತು ಅದಿತಿಯ ಮಕ್ಕಳುಗಳು.</p>
    <p><strong>ಅತ್ರಿಮಹರ್ಷಿ</strong>: ಅತ್ರಿಮಹರ್ಷಿಗಳು ತಪೋಮೂರ್ತಿಗಳು. ಇವರ ಪತ್ನಿ ಅನಸೂಯಾದೇವಿ. ತ್ರಿಮೂರ್ತಿಗಳ ಅನುಗ್ರಹದಿಂದ ಈ ಪುಣ್ಯದಂಪತಿಗಳಿಗೆ ದೂರ್ವಾಸ, ದತ್ತಾತ್ರೇಯ ಹಾಗೂ ಚಂದ್ರರು ಪುತ್ರರಾಗಿ ಜನಿಸಿದರು.</p>
    <p><strong>ಭರದ್ವಾಜಮಹರ್ಷಿ</strong>: ಇಡೀ ತಮ್ಮ ದೀರ್ಘಜೀವನವನ್ನೇ ವೇದಗಳ ಅಧ್ಯಯನಕ್ಕಾಗಿ ವಿನಿಯೋಗಮಾಡಿದ ಮಹಾವ್ರತನಿಷ್ಠರಿವರು. ಸುಶೀಲಾದೇವಿಯು ಭರದ್ವಾಜಮಹರ್ಷಿಗಳ ಪತ್ನಿ.</p>
    <p><strong>ವಿಶ್ವಾಮಿತ್ರಮಹರ್ಷಿ</strong>: ಮಹಾತಪಸ್ವಿ, ಘೋರತಪಸ್ಸನ್ನಾಚರಿಸಿ ಬ್ರಹ್ಮರ್ಷಿಯಾದ ಧೀರರಿವರು. ಶ್ರೀರಾಮಲಕ್ಷ್ಮಣರ ವಿದ್ಯಾಗುರುಗಳಿವರು. ತಮ್ಮ ತಪಸ್ಸಿನಿಂದ ಗಾಯತ್ರೀಮಂತ್ರವನ್ನು ಕಂಡುಕೊಂಡ ಮಹರ್ಷಿಗಳಿವರು.</p>
    <p><strong>ಗೌತಮಮಹರ್ಷಿ</strong>: ಅಹಲ್ಯಾದೇವಿಯ ಪತಿಯಿವರು. ಮಹಾತಪಸ್ವಿಗಳೂ, ಸಿದ್ಧಪುರುಷರೂ ಆಗಿದ್ದ ಧೀರಮಹರ್ಷಿಗಳು.</p>
    <p><strong>ಜಮದಗ್ನಿಮಹರ್ಷಿ</strong>: ಹೆಸರೇ ಹೇಳುವಂತೆ ಅಗ್ನಿಯಂತೆ ತಪಸ್ಸಿನಿಂದ ಹೊಳೆಯುವ ಮಹಾತ್ಮರಿವರು. ರೇಣುಕಾದೇವಿಯು ಇವರ ಪತ್ನಿ. ಇವರ ಪುತ್ರರೇ ಪರಶುರಾಮರು.</p>
    <p><strong>ವಸಿಷ್ಠಮಹರ್ಷಿ</strong>: ಬ್ರಹ್ಮರ್ಷಿಗಳಾದ ವೇದಪುರುಷರಿವರು. ಇವರ ಪತ್ನಿ ಅರುಂಧತೀ. ಸೂರ್ಯವಂಶಕ್ಕೆ ಇವರು ಪುರೋಹಿತರೂ ಹೌದು.</p>
     <p class="text-center"><strong>ಪಾಪಪರಿಹಾರಕ್ಕಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-33">
		<h1 class="level1-title" epub:type="title"><span class="num">33.</span>ಮಹಾವಿಷ್ಣು ಸ್ತೋತ್ರಂ</h1>
		<p class="verse"> ನಮಃ ಸಮಸ್ತಭೂತಾನಾಮಾದಿಭೂತಾಯ ಭೂಭೃತೇ।<br/>ಅನೇಕರೂಪರೂಪಾಯ ವಿಷ್ಣವೇ ಸರ್ವಜಿಷ್ಣವೇ॥</p>
    <p><strong>ಅನ್ವಯಃ</strong>: ಸಮಸ್ತಭೂತಾನಾಮ್ ಆದಿಭೂತಾಯ ಭೂಭೃತೇ ಅನೇಕ ರೂಪರೂಪಾಯ ಸರ್ವಜಿಷ್ಣವೇ ವಿಷ್ಣವೇ ನಮಃ</p>
    <p><em> ಸಮಸ್ತಪ್ರಪಂಚಕ್ಕೂ ಕಾರಣನಾಗಿರುವಂಥ, ಭೂಮಿಯನ್ನು ಧರಿಸಿರುವಂಥ, ಅನೇಕರೂಪಗಳನ್ನುಳ್ಳ, ಎಲ್ಲರನ್ನೂ ಗೆದ್ದಿರುವಂಥ ಮಹಾವಿಷ್ಣುವಿಗೆ ನಮಸ್ಕಾರ.</em></p> 
    <p><strong>ತಾತ್ಪರ್ಯಾರ್ಥ</strong>: ಮಹಾವಿಷ್ಣುವು ಪರಬ್ರಹ್ಮಸ್ವರೂಪವೇ ಆಗಿರುವುದರಿಂದ ಇಡೀ ಜಗತ್ತಿಗೆ ಕಾರಣನಾಗಿರುತ್ತಾನೆ. ಪರಬ್ರಹ್ಮದಿಂದಲೇ ಈ ಜಗತ್ತೆಲ್ಲವೂ ಹುಟ್ಟಿ ಅವನಲ್ಲಿಯೇ ಸ್ಥಿತವಾಗಿದ್ದು, ಪರಬ್ರಹ್ಮದಲ್ಲಿಯೇ ಲಯಗೊಳ್ಳುತ್ತದೆ. ಹೀಗಾಗಿ ಮಹಾವಿಷ್ಣುವೇ ಸಕಲ ಚರಾಚರ ವಸ್ತುಗಳಿಗೂ ಮೂಲವಾಗಿದ್ದಾನೆ.</p>
    <p>ಮಹಾವಿಷ್ಣುವೇ ಈ ಜಗತ್ತನ್ನೆಲ್ಲ ಭರಿಸಿರುತ್ತಾನೆ, ಧರಿಸಿರುತ್ತಾನೆ; ಅಂದರೆ ನಿಜವಾಗಿ ನೋಡಿದರೆ ಮಹಾವಿಷ್ಣುವೇ ಜಗತ್ತಿಗೆಲ್ಲ ಆಧಾರವೂ ಆಗಿರುತ್ತಾನೆ. ಇನ್ನೂ ಆಳವಾಗಿ ನೋಡಿದರೆ ಮಹಾವಿಷ್ಣುವೇ ಈ ಜಗತ್ತಾಗಿ ತೋರುತ್ತಿದ್ದಾನೆ. ಈ ಜಗತ್ತಿನ ಆದಿ ಮಧ್ಯ ಅಂತಗಳೆಲ್ಲಕ್ಕೂ ಮಹಾವಿಷ್ಣುವೇ ಕಾರಣನಾಗಿದ್ದಾನೆ.</p>
    <p>ಈ ಮಹಾವಿಷ್ಣುವು ಸರ್ವಜಿಷ್ಣುವೂ ಆಗಿರುತ್ತಾನೆ. <strong>ಜಿಷ್ಣು</strong> ಎಂದರೆ ಜಯಶೀಲ, ಜಯಶಾಲಿಯೂ ಆಗಿರುತ್ತಾನೆ. ಸಕಲ ಪ್ರಾಣಿಗಳಿಗೂ, ಮಾನವ ದಾನವರುಗಳಿಗೂ ಹಾಗೂ ದೇವತೆಗಳಿಗೂ ಆತ್ಮನಾಗಿರುವ ಮಹಾವಿಷ್ಣುವೇ ಸರ್ವರನ್ನೂ ಗೆಲ್ಲುವ ಸಮರ್ಥದೇವತೆಯೂ ಆಗಿರುತ್ತಾನೆ. ಇವನೇ ಅನೇಕರೂಪಗಳಿಂದಲೂ ತೋರುತ್ತಿದ್ದಾನೆ. ಈ ವಿಶ್ವವೆಲ್ಲವೂ ಭಗವಂತನೇ ಆಗಿರುತ್ತದೆ. ಈ ಜಗತ್ತಿನ ಸಕಲ ನಾಮರೂಪಗುಣಗಳೆಲ್ಲವೂ ಮಹಾವಿಷ್ಣುವಿನ ಸ್ವರೂಪವಾಗಿದೆ.</p>
    <p>ಶ್ರೀವಿಷ್ಣುಸಹಸ್ರನಾಮಸ್ತೋತ್ರದ ಪ್ರಾರಂಭದಲ್ಲಿ ಈ ಶ್ಲೋಕವನ್ನು ಪಾರಾಯಣ ಮಾಡುತ್ತಾರೆ. ಮಹಾವಿಷ್ಣುವೆಂದರೆ ಸಾಕಾರಸೋಪಾಧಿಕನಾದ ದೇವರಲ್ಲ ; ಮತ್ತೇನೆಂದರೆ, ಸರ್ವಜಗತ್ತಿಗೂ ಕಾರಣನಾಗಿರುವ ಪರಬ್ರಹ್ಮವೇ. ಸ್ವತಃ ಆದಿ ಮಧ್ಯ ಅಂತರಹಿತನಾದ ಭಗವಂತನನ್ನೇ ಇಲ್ಲಿ ಮಹಾವಿಷ್ಣು ಎಂದು ತಿಳಿಸಿರುತ್ತದೆ. ಇವನೇ ನಾಮರೂಪಕ್ರಿಯಾತ್ಮಕವಾದ ಪ್ರಪಂಚರೂಪದಿಂದಲೂ ತೋರುತ್ತಿದ್ದಾನೆ. ಸರ್ವಾತ್ಮಕನಾದ ಮಹಾವಿಷ್ಣುವಿಗೆ ನಮಸ್ಕಾರ. </p>
    <p class="text-center"><strong>ವಿಜಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-34">
		<h1 class="level1-title" epub:type="title"><span class="num">34.</span>ಗರುಡ ಸ್ತೋತ್ರಂ</h1>
		<p class="verse"> ವೈನತೇಯ ನಮಸ್ತುಭ್ಯಂ ಛಂದೋಮಯ ಮಹಾಬಲ।<br/>ಪಕ್ಷಿರಾಜ ಖಗಶ್ರೇಷ್ಠವಿಷ್ಣುಭಕ್ತಶಿರೋಮಣೇ॥</p>
    <p><em> ವೇದಸ್ವರೂಪನೇ, ಪರಾಕ್ರಮಶಾಲಿಯೇ, ಪಕ್ಷಿರಾಜನೇ, ಪಕ್ಷಿಶ್ರೇಷ್ಠನೇ, ಮಹಾವಿಷ್ಣುವಿನ ಭಕ್ತರುಗಳಲ್ಲೆಲ್ಲ ಅತ್ಯಂತ ಶ್ರೇಷ್ಠನಾದ ಗರುಡನೇ, ಮಹಾವಿಷ್ಣುವಿನ ವಾಹನನೇ, ನಿನಗೆ ನಮಸ್ಕಾರ.</em></p> 
    <p>ಗರುಡದೇವನ <strong>ಆರು</strong> ಗುಣಗಳನ್ನು ಇಲ್ಲಿ ಹೇಳಿರುತ್ತದೆ.</p>
    <p><strong>ಛಂದೋಮಯ</strong>: ಗರುಡನನ್ನು ವೇದಮಯನೆಂದು ಇಲ್ಲಿ ಕರೆದಿದೆ. ವೇದಪ್ರತಿಪಾದ್ಯನಾದ ಮಹಾವಿಷ್ಣುವಿನ ವಾಹನ ಎಂದ ಮೇಲೆ ಗರುಡನೂ ವೇದಪುರುಷನೇ ಆಗಿರಬೇಕಲ್ಲವೇ?</p>
    <p><strong>ಮಹಾಬಲ</strong>: ಮಹಾವಿಷ್ಣುವಿಗೆ ವಾಹನವಾಗಬೇಕಾದರೆ ಗರುಡನು ಅತ್ಯಂತ ಶೂರನೂ ಬಲಾಢ್ಯನೂ ಪರಾಕ್ರಮಶಾಲಿಯೂ ಆಗಿರಲೇಬೇಕಲ್ಲವೇ? ಏಕೆಂದರೆ ಅವನ ಸ್ವಾಮಿಯಾದ ಮಹಾವಿಷ್ಣುವು ಜಗತ್ತನ್ನೇ ರಕ್ಷಿಸುವವನಾಗಿದ್ದಾನೆ.</p>
    <p><strong>ಪಕ್ಷಿರಾಜ</strong>: ಆಕಾಶದಲ್ಲಿ ಹಾರಾಡುವಂಥ ನೂರಾರುರೀತಿಯ ಪಕ್ಷಿಗಳಿರುತ್ತವೆ. ಆ ಪಕ್ಷಿಗಳಿಗೆಲ್ಲ ಒಬ್ಬ ರಾಜನು ಬೇಕು. ಅವನೇ ಗರುಡನು. ಗರುಡನ ಸಾಮರ್ಥ್ಯವು ಉಳಿದ ಯಾವ ಪಕ್ಷಿಗಳಿಗೂ ಇರಲಾರದಲ್ಲವೇ?</p>
    <p><strong>ಖಗಶ್ರೇಷ್ಠ</strong>: ಗರುಡನು ಪಕ್ಷಿಗಳಿಗೆಲ್ಲ ರಾಜನಾಗಿರುವುದಕ್ಕೆ ಕಾರಣ ಅವನು ಪಕ್ಷಿಗಳಲ್ಲೆಲ್ಲ ಶ್ರೇಷ್ಠನೂ ಆಗಿರುತ್ತಾನೆ.</p>
    <p><strong>ವಿಷ್ಣುಭಕ್ತಶಿರೋಮಣೇ</strong>: ಗರುಡನು ಇಷ್ಟೆಲ್ಲಾ ಸ್ತುತಿಗಳಿಗೆ ಕಾರಣವಾಗಿರುವುದು ಯಾವುದರಿಂದ ಗೊತ್ತೇ? ಮಹಾವಿಷ್ಣುವಿಗೆ ವಾಹನವಾಗಿ, ಮಹಾವಿಷ್ಣುವಿನ ಭಕ್ತರುಗಳ ಪೈಕಿ ಅತ್ಯಂತ ಶ್ರೇಷ್ಠನಾಗಿರುವುದರಿಂದ.</p>
    <p><strong>ವೈನತೇಯ</strong>: ವಿನತೆಯ ಸುಪುತ್ರನಾದ ಗರುಡದೇವನೇ, ನಿನ್ನ ಮಹಿಮೆ ಅಪಾರ ಹಾಗೂ ಅಗಾಧ. ನಿನಗೆ ನಮಸ್ಕಾರ.</p>
    <p class="text-center"><strong>ಧೈರ್ಯಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-35">
		<h1 class="level1-title" epub:type="title"><span class="num">35.</span> ಸಪ್ತಚಿರಂಜೀವಿ ಸ್ತೋತ್ರಂ</h1>
		<p class="verse"> ಅಶ್ವತ್ಥಾಮಾ ಬಲಿರ್ವ್ಯಾಸೋ ಹನುಮಾಂಶ್ಚ ವಿಭೀಷಣಃ।<br/>ಕೃಪಃ ಪರಶುರಾಮಶ್ಚ ಸಪ್ತೈತೇ ಸ್ಥಿರಜೀವಿನಃ</p> 
    <p>ಸಪ್ತಚಿರಂಜೀವಿಗಳ ಪ್ರಸಿದ್ಧಶ್ಲೋಕವಿದು.</p>
    <p><strong>ಅಶ್ವತ್ಥಾಮ</strong>: ದ್ರೋಣಾಚಾರ್ಯರ ಸುಪುತ್ರ, ವಿಪ್ರೋತ್ತಮ ಹಾಗೂ ಪರಮಸಾತ್ತ್ವಿಕನಾದ ಮಹಾತ್ಮ.</p>
    <p><strong>ಬಲಿ</strong>: ದಾನಶೂರನೂ ಉದಾರಿಯೂ ಮಹಾವಿಷ್ಣುಭಕ್ತನೂ ಆದ ಕ್ಷತ್ರಿಯರಾಜನಿವನು. ಚಿರಂಜೀವಿಯಿವನು.</p>
    <p><strong>ವ್ಯಾಸರು</strong>: ಮಹಾವಿಷ್ಣುಸ್ವರೂಪರೂ ವಸಿಷ್ಠಗೋತ್ರೋತ್ಪನ್ನರೂ ಆದ ವೇದವ್ಯಾಸರು ಮಹಾತಪೋನಿಧಿಗಳೂ ಹೌದು. ಭಾರತ, ಅಷ್ಟಾದಶಪುರಾಣಗಳನ್ನು ರಚಿಸಿರುವ ಸರ್ವಜ್ಞಕಲ್ಪರು ವೇದವ್ಯಾಸರು.</p>
    <p><strong>ಹನೂಮಾನ್</strong>: ವಾಯುಪುತ್ರನಾದ ಆಂಜನೇಯನು ಶ್ರೀರಾಮಚಂದ್ರನ ಭಕ್ತಾಗ್ರಣಿ, ಪರಾಕ್ರಮಶಾಲಿಯೂ ಮಹಾಬುದ್ಧಿವಂತನೂ ಆದ ಧೀರನು. ಸೀತಾದೇವಿಯ ಅನುಗ್ರಹದಿಂದ ಇವನು ಚಿರಂಜೀವಿಯಾಗಿದ್ದಾನೆ.</p>
    <p><strong>ವಿಭೀಷಣ</strong>: ರಾವಣೇಶ್ವರನ ತಮ್ಮನಾಗಿದ್ದರೂ ಅಣ್ಣನನ್ನು ತೊರೆದು ಶ್ರೀರಾಮನ ಭಕ್ತನಾಗಿ ಶ್ರೀರಾಮನಿಗೆ ಶರಣಾಗತನಾದ ಮಹಾತ್ಮನೇ ವಿಭೀಷಣ. ಇವನೂ ಚಿರಂಜೀವಿಯಾಗಿದ್ದಾನೆ.</p>
    <p><strong>ಕೃಪಾಚಾರ್ಯ</strong>: ವಿಪ್ರೋತ್ತಮರೂ ವೇದಪುರುಷರೂ ಆದವರಿವರು.</p>
    <p><strong>ಪರಶುರಾಮ</strong>: ಜಮದಗ್ನಿರೇಣುಕಾದಂಪತಿಗಳ ಸುಪುತ್ರ. ವಿಪ್ರಶ್ರೇಷ್ಠರಾಗಿದ್ದರೂ ಪರಾಕ್ರಮಶಾಲಿ ಪರಶುರಾಮರು. ಅವತಾರಪುರುಷರಿವರು.ಪ್ರತಿಯೊಬ್ಬ ಮಾನವನಿಗೂ ಮುಖ್ಯವಾಗಿ ಬೇಕಾದದ್ದು ಆಯುಷ್ಯಭಾಗ್ಯ. ದೀರ್ಘಾಯುಷ್ಮಂತನಾಗಿ ಬಾಳಿದಾಗಲೇ ಅವನ ಸಂಪತ್ತುಗಳೆಲ್ಲವೂ ಸಾರ್ಥಕ ವಾಗುತ್ತವೆ. ಹಾಗಿಲ್ಲದೇ ಅಲ್ಪಾಯುವುಳ್ಳವನಾಗಿದ್ದರೆ ಏನೇ ಸಂಪತ್ತಿದ್ದರೂ ಅದೆಲ್ಲವೂ ವ್ಯರ್ಥವೇ ಆಗಿಬಿಡುತ್ತದೆ. ಆದ್ದರಿಂದ ಮಾನವರು ಆರೋಗ್ಯವಂತ ರಾಗಿ ದೀರ್ಘಾಯುಷಿಗಳಾಗಿ ಬಾಳಬೇಕಲ್ಲವೇ? ಸಪ್ತ ಚಿರಂಜೀವಿಗಳ ಸ್ಮರಣೆಯಿಂದ ನಮಗೂ ದೀರ್ಘಾಯುಷ್ಯವು ಉಂಟಾಗುತ್ತದೆ.</p>
    <p class="text-center"><strong>ಆಯುಷ್ಯಾಭಿವೃದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-36">
		<h1 class="level1-title" epub:type="title"><span class="num">36.</span>ನವಗ್ರಹ ಸ್ತೋತ್ರಂ</h1>
		 <p class="verse"> ನಮಃಸೂರ್ಯಾಯಚಂದ್ರಾಯಮಂಗಳಾಯಬುಧಾಯ ಚ।<br/>ಗುರುಶುಕ್ರಶನಿಭ್ಯಶ್ಚ ರಾಹವೇ ಕೇತವೇ ನಮಃಖ್ಇದೊಂದು ನವಗ್ರಹಗಳ ಸ್ತೋತ್ರ, ಜನಪ್ರಿಯ ಸ್ತೋತ್ರವಿದು.</p>
    <p>ಈ ಒಂದೇ ಶ್ಲೋಕದಲ್ಲಿ ಒಂಭತ್ತು ಗ್ರಹಗಳನ್ನು ಸೇರಿಸಿರುವುದೇ ವಿಶೇಷ.</p>
    <p><strong>ಸೂರ್ಯಾಯ ನಮಃ</strong>: ಗ್ರಹಗಳಿಗೆಲ್ಲ ರಾಜ ಸೂರ್ಯ. ಸಕಲ ಚರಾಚರ ಪ್ರಾಣಿಗಳಿಗೂ ಚೇತನಸ್ವರೂಪನಾದ <strong>ಸೂರ್ಯನಿಗೆ</strong> ನಮಸ್ಕಾರ.</p>
    <p><strong>ಚಂದ್ರಾಯ ನಮಃ</strong>: ಮನಸ್ಸಿಗೆ ಆನಂದವನ್ನೂ ನೆಮ್ಮದಿಯನ್ನೂ ಉಂಟುಮಾಡುವ <strong>ಚಂದ್ರನಿಗೆ</strong> ನಮಸ್ಕಾರ.</p>
    <p><strong>ಮಂಗಳಾಯ ನಮಃ</strong>: ಭೂಮಿಸುತನಾದ ಕುಜನು ಮಳೆಯನ್ನೂ ಸಸ್ಯಸಂಪತ್ತನ್ನೂ ಅನುಗ್ರಹಿಸುತ್ತಾನೆ. <strong>ಕುಜನಿಗೆ</strong> ನಮಸ್ಕಾರ.</p>
    <p><strong>ಬುಧಾಯ ನಮಃ</strong>: ಬುಧನು ಬುದ್ಧಿಕಾರಕನಾದ ಗ್ರಹ. ಚಂದ್ರನ ಮಗನಿವನು. ತೇಜಸ್ವಿಯಾದ <strong>ಬುಧನಿಗೆ</strong> ನಮಸ್ಕಾರ.</p>
    <p><strong>ಗುರವೇ ನಮಃ</strong>: ದೇವಗುರುವೂ, ಸರ್ವಜ್ಞನೂ ಶಾಂತಮೂರ್ತಿಯೂ ಆದ <strong>ಬೃಹಸ್ಪತಿಗೆ</strong> ನಮಸ್ಕಾರ.</p>
    <p><strong>ಶುಕ್ರಾಯ ನಮಃ</strong>: ದೈತ್ಯರಿಗೆ ಗುರುವೂ ಮಹಾವಿದ್ವಾಂಸನೂ ಪ್ರಭಾವಶಾಲಿಯೂ ಆದ <strong>ಶುಕ್ರಗ್ರಹಕ್ಕೆ</strong> ನಮಸ್ಕಾರ.</p>
    <p><strong>ಶನಯೇ ನಮಃ</strong>: ಸೂರ್ಯಪುತ್ರನೂ ದೀರ್ಘದೇಹವುಳ್ಳವನೂ ಮಂದಗತಿಯುಳ್ಳವನೂ ಆದ <strong>ಶನಿಗ್ರಹಕ್ಕೆ</strong> ನಮಸ್ಕಾರ.</p>
    <p><strong>ರಾಹವೇ ನಮಃ</strong>: ದೇಹವೇ ಇಲ್ಲದಿರುವ, ಮಹಾಶಿರಸ್ಕನಾದ, ಪರಾಕ್ರಮಶಾಲಿಯಾದ <strong>ರಾಹುಗ್ರಹಕ್ಕೆ</strong> ನಮಸ್ಕಾರ.</p>
    <p><strong>ಕೇತವೇ ನಮಃ</strong>: ಅನೇಕರೂಪ ಅನೇಕ ವರ್ಣಗಳನ್ನುಳ್ಳ, ಅನೇಕ ಧರ್ಮಗಳನ್ನುಳ್ಳ <strong>ಕೇತುವಿಗೆ</strong> ನಮಸ್ಕಾರ.</p>
      <p class="text-center"><strong>ನವಗ್ರಹಗಳ ಕೃಪೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-37">
		<h1 class="level1-title" epub:type="title"><span class="num">37.</span> ಶ್ರೀಕೃಷ್ಣ ಸ್ತೋತ್ರಂ</h1>
		<p class="verse"> ವಸುದೇವಸುತಂ ದೇವಂ ಕಂಸಚಾಣೂರಮರ್ದನಮ್।<br/>ದೇವಕೀಪರಮಾನಂದಂ ಕೃಷ್ಣಂ ವಂದೇ ಜಗದ್ಗುರುಮ್॥</p>
    <p><em> ವಸುದೇವಸುತನೂ, ಕಂಸಚಾಣೂರಸಂಹಾರಕನೂ, ದೇವಕೀದೇವಿಗೆ ಪರಮಾನಂದದಾಯಕನೂ ಆಗಿರುವಂಥ ಜಗದ್ಗುರುವಾದ ಶ್ರೀಕೃಷ್ಣಪರಮಾತ್ಮನನ್ನು ನಾನು ವಂದಿಸುತ್ತೇನೆ.</em></p> 
    <p>ಇದೊಂದು ಶ್ರೀಕೃಷ್ಣಪರಮಾತ್ಮನ ಸುಪ್ರಸಿದ್ಧ ಹಾಗೂ ಜನಪ್ರಿಯವಾದ ಸ್ತೋತ್ರ. ಅರ್ಥಪೂರ್ಣವಾದ ಸುಂದರವಾದ ಸ್ತೋತ್ರವಿದು. ಇದರ ರಹಸ್ಯಾರ್ಥವನ್ನು ನೋಡೋಣ:</p>
    <p><strong>ವಸುದೇವಸುತಂ ಕೃಷ್ಣಂ ವಂದೇ</strong>: ವಸುದೇವದೇವಕಿಯರ ಸುಪುತ್ರನಾದ ಶ್ರೀಕೃಷ್ಣಪರಮಾತ್ಮನನ್ನು ನಾನು ವಂದಿಸುತ್ತೇನೆ. ವಸುದೇವನ ಮಗನಾದ್ದರಿಂದಲೇ ಶ್ರೀಕೃಷ್ಣನಿಗೆ <strong>ವಾಸುದೇವ</strong> ಎಂಬ ಹೆಸರು ಬಂದಿರುತ್ತದೆ. ವಾಸುದೇವನೆಂದರೆ ತಂದೆಗೆ ತಕ್ಕ ಯೋಗ್ಯನಾದ ಪುತ್ರ, ಶ್ರೀಕೃಷ್ಣ ಎಂದರ್ಥ.</p>
    <p><strong>ದೇವಂ ಶ್ರೀಕೃಷ್ಣಂ ವಂದೇ</strong>: ಸ್ವಯಂಜ್ಯೋತಿಃಸ್ವರೂಪನಾದ ಶ್ರೀಕೃಷ್ಣನನ್ನು ನಾನು ಸ್ತುತಿಸುತ್ತೇನೆ.</p>
    <p><strong>ಕಂಸಚಾಣೂರಮರ್ದನಮ್</strong>: ಕಂಸ, ಚಾಣೂರ ಮುಂತಾದ ರಾಕ್ಷಸರನ್ನು ಧ್ವಂಸಮಾಡಿದಂಥವನು ಶ್ರೀಕೃಷ್ಣ. ಭಕ್ತರ ಅಂತಃಕರಣದಲ್ಲಿ ವಾಸವಾಗಿರುವ ಅಹಂಕಾರಮಮಕಾರಗಳೇ ಕಂಸಚಾಣೂರ ರಾಕ್ಷಸರು. ಈ ದೋಷಗಳನ್ನು ಶ್ರೀಕೃಷ್ಣನು ಧ್ವಂಸಮಾಡುತ್ತಾನೆ.</p>
    <p><strong>ದೇವಕೀಪರಮಾನಂದಂ ಕೃಷ್ಣಂ ವಂದೇ</strong>: ತಾಯಿಯಾದ ದೇವಕೀದೇವಿಗೆ ಆನಂದವನ್ನು ಉಂಟುಮಾಡುವಂಥ ಶ್ರೀಕೃಷ್ಣನನ್ನು ವಂದಿಸುತ್ತೇನೆ.</p>
    <p><strong>ಜಗದ್ಗುರುಂ ಕೃಷ್ಣಂ ವಂದೇ</strong>: ಜಗದ್ಗುರುವಾದ, ಎಂದರೆ ಗುರುಗಳಿಗೆಲ್ಲ ಗುರುವಾಗಿರುವಂಥ ಶ್ರೀಕೃಷ್ಣನನ್ನು ನಮಿಸುತ್ತೇನೆ.</p>
    <p>ಈ ಶ್ಲೋಕದಲ್ಲಿ ಶ್ರೀಕೃಷ್ಣನನ್ನು <strong>ಜಗದ್ಗುರು</strong> ಎಂದು ಸ್ತುತಿಸಿರುತ್ತದೆ.</p>
    <p class="text-center"><strong>ಜ್ಞಾನಪ್ರಾಪ್ತಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-38">
		<h1 class="level1-title" epub:type="title"><span class="num">38.</span>ಸದ್ಗುರು ಸ್ತೋತ್ರಂ</h1>
		<p class="verse"> ಗುರುರ್ಬ್ರಹ್ಮಾ ಗುರುರ್ವಿಷ್ಣುಃ ಗುರುರ್ದೇವೋ ಮಹೇಶ್ವರಃ।<br/>ಗುರುಃ ಸಾಕ್ಷಾತ್ ಪರಂ ಬ್ರಹ್ಮ ತಸ್ಮೈ ಶ್ರೀಗುರವೇ ನಮಃ॥</p>
  <p><strong>ಪದಚ್ಛೇದ</strong>: ಗುರುಃ, ಬ್ರಹ್ಮಾ, ಗುರುಃ, ವಿಷ್ಣು, ಗುರುಃ, ದೇವಃ, ಮಹೇಶ್ವರಃ, ಗುರುಃ, ಸಾಕ್ಷಾತ್, ಪರಂ, ಬ್ರಹ್ಮ, ತಸ್ಮೈ, ಶ್ರೀಗುರವೇ, ನಮಃ।</p>
    <p>ಅನ್ವಯಕ್ರಮದಲ್ಲಿಯೇ ಶ್ಲೋಕವಿದೆ. ಇದೊಂದು ಪ್ರಸಿದ್ಧವಾದ ಗುರುಸ್ತೋತ್ರ. ಗುರುವಿನ ಮಹಿಮೆಯನ್ನು ಈ ಶ್ಲೋಕದಲ್ಲಿ ತಿಳಿಸಿದೆ:</p>
    <p><strong>ಗುರುಃ ಬ್ರಹ್ಮಾ</strong>: ಸದ್ಗುರುವೇ ಚತುರ್ಮುಖಬ್ರಹ್ಮನಾಗಿರುತ್ತಾನೆ. ಬ್ರಹ್ಮನು ಸೃಷ್ಟಿಕರ್ತ, ಅದರಂತೆ ಸದ್ಗುರುವೂ ಸಚ್ಛಿಷ್ಯನಲ್ಲಿ ಶಮ, ದಮ, ಅಹಿಂಸಾ, ಭಕ್ತಿ, ಜ್ಞಾನಾದಿ ಸದ್ಗುಣಗಳನ್ನು ಉಂಟುಮಾಡುವುದರಿಂದ ಇವನೂ ಬ್ರಹ್ಮನೇ ಎಂದು ಇಲ್ಲಿ ಸ್ತುತಿಸಿದೆ.</p>
    <p><strong>ಗುರುಃ ವಿಷ್ಣುಃ</strong>: ಗುರುವೇ ವಿಷ್ಣುಸ್ವರೂಪನೂ ಆಗಿರುತ್ತಾನೆ. ವಿಷ್ಣುವೆಂದರೆ ಸ್ಥಿತಿಕರ್ತಾ, ರಕ್ಷಕ. ಅದರಂತೆಯೇ ಸದ್ಗುರುವೂ ಕೂಡ ತನ್ನ ಶಿಷ್ಯರನ್ನು ಸಕಲ ಆಪತ್ತುವಿಪತ್ತುಗಳಿಂದಲೂ ಕಾಪಾಡುತ್ತಾನೆ.</p>
    <p><strong>ಗುರುಃ ದೇವಃ ಮಹೇಶ್ವರಃ</strong>: ಗುರುವೆಂದರೆ ದೇವನಾದ ಮಹೇಶ್ವರನೂ ಹೌದು. ಈಶ್ವರನು ಪ್ರಪಂಚವನ್ನು ಸಂಹರಿಸುವಂತೆಯೇ ಸದ್ಗುರುವೂ ಶಿಷ್ಯರಲ್ಲಿರುವ ಅನೃತ, ಮಾಯಾ, ದುಃಖ, ಅವಿದ್ಯಾ ಮುಂತಾದ ದುಷ್ಟಗುಣಗಳನ್ನು ದೂರಮಾಡುತ್ತಾನೆ. ಹೀಗಾಗಿ ತ್ರಿಮೂರ್ತಿಸ್ವರೂಪನಾದ ಸದ್ಗುರುವಿಗೆ ನಮಸ್ಕಾರ. ಸದ್ಗುರುವೊಬ್ಬನಲ್ಲಿಯೇ ಬ್ರಹ್ಮಾ ವಿಷ್ಣು ಮಹೇಶ್ವರರನ್ನು ಕಾಣಬೇಕು ಎಂಬುದು ತಾತ್ಪರ್ಯ.</p>
    <p><strong>ಗುರುಃ ಸಾಕ್ಷಾತ್ ಪರಂ ಬ್ರಹ್ಮ</strong>: ಗುರುವೆಂದರೆ ಪರಂಬ್ರಹ್ಮಸ್ವರೂಪನೂ ಹೌದು. ಪರಬ್ರಹ್ಮನಿಷ್ಠನಾದ ಸದ್ಗುರುವು ಪರಬ್ರಹ್ಮಸ್ವರೂಪನೂ ಆಗಿರುತ್ತಾನೆ. ಹೀಗೆ ಸದ್ಗುರುಗಳನ್ನು ಉಪಾಸನೆಮಾಡಿದವರಿಗೆ ಹರಿಹರಬ್ರಹ್ಮರ ಅನುಗ್ರಹವು ಉಂಟಾಗುವುದರಲ್ಲಿ ಸಂಶಯವುಂಟೇ?</p>
    <p class="text-center"><strong>ತ್ರಿಮೂರ್ತಿಗಳ ಕೃಪೆಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-39">
		<h1 class="level1-title" epub:type="title"><span class="num">39.</span>ವೇದವ್ಯಾಸ ಸ್ತೋತ್ರಂ</h1>
		<p class="verse"> ವ್ಯಾಸಂ ವಸಿಷ್ಠನಪ್ತಾರಂ ಶಕ್ತೇಃ ಪೌತ್ರಮಕಲ್ಮಶಮ್।<br/>ಪರಾಶರಾತ್ಮಜಂ ವಂದೇ ಶುಕತಾತಂ ತಪೋನಿಧಿಮ್॥<br/>ವ್ಯಾಸಾಯ ವಿಷ್ಣುರೂಪಾಯ ವ್ಯಾಸರೂಪಾಯ ವಿಷ್ಣವೇ।<br/>ನಮೋ ವೈ ಬ್ರಹ್ಮನಿಧಯೇ ವಾಸಿಷ್ಠಾಯ ನಮೋ ನಮಃ॥</p>
    <p><em> ವಸಿಷ್ಠಮಹರ್ಷಿಗಳ ಮರಿಮಗನೂ, ಶಕ್ತಿಮಹರ್ಷಿಗಳ ಮೊಮ್ಮಗನೂ, ಪರಾಶರಮಹರ್ಷಿಗಳ ಮಗನೂ ಆಗಿರುವಂಥ, ಮತ್ತು ಶುಕಮಹರ್ಷಿಗಳ ತಂದೆಯೂ ಆಗಿರುವಂಥ, ತಪೋಮೂರ್ತಿಗಳಾದ ವ್ಯಾಸರನ್ನು ನಾನು ಭಕ್ತಿಯಿಂದ ವಂದಿಸುತ್ತೇನೆ. ಮಹಾವಿಷ್ಣುಸ್ವರೂಪರೇ ಆದ ವ್ಯಾಸರಿಗೂ ವ್ಯಾಸಸ್ವರೂಪಿಯಾದ ಮಹಾವಿಷ್ಣುವಿಗೂ ನಮಸ್ಕಾರ. ವೇದನಿಧಿಯಾದ, ವಸಿಷ್ಠರ ವಂಶದಲ್ಲಿ ಹುಟ್ಟಿರುವಂಥ ವ್ಯಾಸಮಹರ್ಷಿಗೆ ನಮೋ ನಮಃ.</em></p> 
    <p><strong>ತಾತ್ಪರ್ಯಾರ್ಥ</strong>: ಇದು ವೇದವ್ಯಾಸರನ್ನು ಕುರಿತ ಸ್ತೋತ್ರ. ವೇದಗಳನ್ನು ವಿಂಗಡಿಸಿದ ಮಹಾತ್ಮರೇ ಭಗವಾನ್ ವೇದವ್ಯಾಸರು. ಮಹಾಭಾರತವೆಂಬ ಇತಿಹಾಸವನ್ನು ಬರೆದ ಸರ್ವಜ್ಞಕಲ್ಪರೇ ವ್ಯಾಸಮಹರ್ಷಿಗಳು. ಹದಿನೆಂಟು ಮಹಾಪುರಾಣಗಳನ್ನು ಬರೆದ ತಪೋಮೂರ್ತಿಗಳೆಂದರೆ ಭಗವಾನ್ ವೇದ ವ್ಯಾಸರು. ಈ ಮೇಲಿನ ಎರಡು ಶ್ಲೋಕಗಳಲ್ಲಿ ವ್ಯಾಸರನ್ನು ಸ್ತುತಿಸಿದೆ. ಭಗವಾನ್ ವೇದವ್ಯಾಸರ ತಂದೆ, ಅಜ್ಜ , ಮುತ್ತಜ್ಜಂದಿರನ್ನೂ, ಪುತ್ರನನ್ನೂ ಇಲ್ಲಿ ಸ್ತುತಿಸಿದೆ.</p>
    <p><strong>ವಸಿಷ್ಠನಪ್ತಾರಂ ವ್ಯಾಸಂ ವಂದೇ</strong>: ವಸಿಷ್ಠರ ಮರಿಮಗನಾದ ವ್ಯಾಸರನ್ನು ನಾನು ನಮಸ್ಕರಿಸುತ್ತೇನೆ.</p>
    <p><strong>ಶಕ್ತೇಃ ಪೌತ್ರಂ ವ್ಯಾಸಂ ವಂದೇ</strong>: ಶಕ್ತಿಮಹರ್ಷಿಗಳ ಮೊಮ್ಮೊಗನಾದ ವೇದವ್ಯಾಸರನ್ನು ನಾನು ವಂದಿಸುತ್ತೇನೆ.</p>
    <p><strong>ಪರಾಶರಾತ್ಮಜಂ ವ್ಯಾಸಂ ವಂದೇ</strong>: ಪರಾಶರರ ಪುತ್ರರು ವೇದವ್ಯಾಸರು.</p>
  <p><strong>ಶುಕತಾತಂ ವ್ಯಾಸಂ ವಂದೇ</strong>: ಶುಕರ ತಂದೆ ವೇದವ್ಯಾಸರು. ಇವರು ಮಹಾವಿಷ್ಣುಸ್ವರೂಪರೇ ಆಗಿರುತ್ತಾರೆ.</p>
  <p>ಭಗವಾನ್ ವೇದವ್ಯಾಸರ ವಂಶಾವಳಿಯನ್ನು ಮೊದಲನೆಯ ಶ್ಲೋಕದಲ್ಲೂ, ವೇದವ್ಯಾಸರ ಮಹಿಮೆಯನ್ನು ಎರಡನೆಯ ಶ್ಲೋಕದಲ್ಲೂ ಹೇಳಿದೆ. ವ್ಯಾಸರೆಂದರೆ ವಿಷ್ಣುಸ್ವರೂಪರೇ, ತಪೋಮೂರ್ತಿಗಳೂ ಹೌದು.</p>
  <p class="text-center"><strong>ತಪೋಽಭಿವೃದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-40">
		<h1 class="level1-title" epub:type="title"><span class="num">40.</span>ಸುಬ್ರಹ್ಮಣ್ಯ ಸ್ತೋತ್ರಂ</h1>
		<p class="verse"> ಸುಬ್ರಹ್ಮಣ್ಯ ನಮಸ್ತುಭ್ಯಂ ಸರ್ವರೋಗನಿವಾರಕ।<br/>ಆಯುರಾರೋಗ್ಯಮೈಶ್ವರ್ಯಂ ದೇಹಿ ಮೇ ಶಿವನಂದನ॥</p>
  <p><em> ಸರ್ವರೋಗಗಳನ್ನೂ ಪರಿಹರಿಸಬಲ್ಲಂಥ ಸುಬ್ರಹ್ಮಣ್ಯಸ್ವಾಮಿಯೇ, ನಿನಗೆ ನಮಸ್ಕಾರ. ಪರಮೇಶ್ವರನ ಸುಪುತ್ರನಾದ ಸುಬ್ರಹ್ಮಣ್ಯಸ್ವಾಮಿಯೇ, ನನಗೆ ಆಯುಷ್ಯವನ್ನೂ ಆರೋಗ್ಯವನ್ನೂ ಐಶ್ವರ್ಯವನ್ನೂ ದಯಪಾಲಿಸು.</em></p> 
  <p><strong>ತಾತ್ಪರ್ಯಾಥರ್</strong>: ಸುಬ್ರಹ್ಮಣ್ಯನು ಪಾರ್ವತೀಪರಮೇಶ್ವರರ ಸುಪುತ್ರನು, ಇವನು ಗಣಪತಿಯ ತಮ್ಮ; ಸುಬ್ರಹ್ಮಣ್ಯನಿಗೆ ಷಣ್ಮುಖ, ಸ್ಕಂದ, ಕುಮಾರಸ್ವಾಮಿ, ದೇವಸೇನಾನೀ ಮುಂತಾದ ಹೆಸರುಗಳಿರುತ್ತವೆ. ಇವನು ತಂದೆಗೂ ಹಾಗೂ ತಾಯಿಗೂ ಅತ್ಯಂತ ಪ್ರಿಯನಾದ ಸುಪುತ್ರ. ಇವನನ್ನು ಇಲ್ಲಿ ಸ್ತುತಿಸಲಾಗಿದೆ. ಈ ಶ್ಲೋಕದ ಸ್ವಾರಸ್ಯವನ್ನೀಗ ನೋಡೋಣ:</p>
  <p><strong>ಸುಬ್ರಹ್ಮಣ್ಯ ನಮಸ್ತುಭ್ಯಂ</strong>: ಎಲೈ ಸುಬ್ರಹ್ಮಣ್ಯನೇ, ನಿನಗೆ ನನ್ನ ನಮಸ್ಕಾರ. ಸುಬ್ರಹ್ಮಣ್ಯ ಎಂದರೇ ಬ್ರಾಹ್ಮಣಪ್ರಿಯನು, ವೇದಪ್ರತಿಪಾದ್ಯನು, ಸದಾಚಾರಸಂಪನ್ನನು, ಶುದ್ಧಾಂತಃಕರಣನು, ಪರಿಶುದ್ಧಾತ್ಮನು, ಬ್ರಹ್ಮಜ್ಞಾನಿಪುಂಗವನು, ವೇದವೇದಾಂತಸಾರಜ್ಞನು—ಎಂದೆಲ್ಲಾ ಅರ್ಥವಾಗುತ್ತದೆ.<strong>ಸರ್ವರೋಗನಿವಾರಕ, ತೇ ನಮಃ</strong>: ಸಕಲ ರೋಗಗಳನ್ನೂ ನಿವಾರಣೆ ಮಾಡುವಂಥವನು ನೀನು; ಹೌದು, ಶ್ರೀಸುಬ್ರಹ್ಮಣ್ಯನ ಆರಾಧನೆಯಿಂದ ನಮಗೆ ಆಧಿವ್ಯಾಧಿಗಳೆಲ್ಲವೂ ಸಂಪೂರ್ಣವಾಗಿ ದೂರವಾಗಿಬಿಡುತ್ತವೆ. ಸುಬ್ರಹ್ಮಣ್ಯಕ್ಷೇತ್ರಕ್ಕೆ ಹೋಗಿ, ಅಲ್ಲಿ ಸುಬ್ರಹ್ಮಣ್ಯನ ಪೂಜೆಯನ್ನು ಮಾಡಿಸಿದ ಭಕ್ತರುಗಳಿಗೆ ಸರ್ವ ರೋಗಗಳೂ ನಾಶವಾಗಿಬಿಡುವುದನ್ನು ನಾವೆಲ್ಲರೂ ನೋಡಿರುತ್ತೇವಲ್ಲವೇ?</p>
  <p><strong>ಹೇ ಶಿವನಂದನ, ಆಯುರಾರೋಗ್ಯಮೈಶ್ವರ್ಯಂ ಮೇ ದೇಹಿ</strong>: ಎಲೈ ಶಿವಪುತ್ರನೇ, ನನಗೆ ಆಯುಷ್ಯವನ್ನೂ ಆರೋಗ್ಯವನ್ನೂ ಸಕಲ ಸಂಪತ್ತುಗಳನ್ನೂ ಕೊಟ್ಟು ನನ್ನನ್ನು ಕಾಪಾಡು ಸ್ವಾಮಿ.</p>
  <p>ಪರಮೇಶ್ವರನ ಪ್ರಿಯಪುತ್ರನಾದ ಸುಬ್ರಹ್ಮಣ್ಯನು ಬ್ರಹ್ಮಜ್ಞಾನಿಯೂ ಹೌದು, ಸಮರ್ಥನೂ ಹೌದು; ಸ್ವತಃ ಆರೋಗ್ಯವಂತನೂ ಆಗಿ, ತನ್ನ ಭಕ್ತರಿಗೆ ಸಮಸ್ತ ಸಂಪತ್ತುಗಳನ್ನೂ ಕೊಡುವ ಕಾರುಣ್ಯಮೂರ್ತಿಯೂ ಹೌದು. ಆಯಾ ಭಕ್ತರು ಬೇಡಿದ ವರಗಳನ್ನೂ ಆರೋಗ್ಯ ಸೌಭಾಗ್ಯಗಳನ್ನೂ ಅನುಗ್ರಹಿಸುತ್ತಾನೆ.</p>
  <p class="text-center"><strong>ಸರ್ವರೋಗಪರಿಹಾರಕ್ಕಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
	</section>
	<section class="level1 numbered" epub:type="chapter" role="doc-chapter" id="id-41">
		<h1 class="level1-title" epub:type="title"><span class="num">41.</span>ಮಾರ್ಕಂಡೇಯ ಸ್ತೋತ್ರಂ</h1>
		<p class="verse"> ಮಾರ್ಕಂಡೇಯ ಮಹಾಭಾಗ ಸಪ್ತಕಲ್ಪಾಂತಜೀವನ।<br/>ಆಯುರಾರೋಗ್ಯಮೈಶ್ವರ್ಯಂ ದೇಹಿ ಮೇ ಮುನಿಪುಂಗವ॥</p>
    <p><em> ಸಪ್ತಕಲ್ಪಗಳವರೆಗೂ ಜೀವಿಸಿರುವಂಥ, ಮಹಾಭಾಗ್ಯವಂತನಾದ ಮಾರ್ಕಂಡೇಯ ಮುನಿಪುಂಗವನೇ, ನನಗೆ ಆಯುಷ್ಯವನ್ನೂ ಆರೋಗ್ಯವನ್ನೂ ಐಶ್ವರ್ಯವನ್ನೂ ಅಭಿವೃದ್ಧಿಮಾಡು.</em></p> 
    <p><strong>ತಾತ್ಪರ್ಯಾರ್ಥ</strong>: ಮಹಾಚಿರಂಜೀವಿಯಾದ ಮಾರ್ಕಂಡೇಯ ಮಹಾಮುನಿಯನ್ನು ಕುರಿತ ಪವಿತ್ರ ಸ್ತೋತ್ರವಿದು. ಇದನ್ನು ಪ್ರತಿದಿನವೂ ಪಾರಾಯಣಮಾಡುತ್ತಾ ಬಂದರೆ ಅಂಥವರಿಗೆ ಪೂರ್ಣಾಯುಷ್ಯವೂ, ಪೂರ್ಣ ಆರೋಗ್ಯವೂ, ಸಕಲ ಐಶ್ವರ್ಯಗಳೂ ಲಭಿಸುತ್ತವೆ. ಇದರ ಸ್ವಾರಸ್ಯವನ್ನು ನೋಡೋಣ:</p>
    <p>ಮೃಕಂಡುಮಹರ್ಷಿಗಳ ಸತ್ಪುತ್ರನೇ ಮಾರ್ಕಂಡೇಯಮಹರ್ಷಿ. ಅಲ್ಪಾಯುವಾಗಿದ್ದ ಮಾರ್ಕಂಡೇಯ ಬಾಲಕನು ಪರಮಶಿವನನ್ನು ಕುರಿತು ಉಗ್ರವಾದ ತಪಸ್ಸನ್ನು ಆಚರಿಸಿದಾಗ ಪರಮೇಶ್ವರನು ಪ್ರತ್ಯಕ್ಷನಾಗಿ ಬಂದು ನೀನು ಮಹಾಚಿರಂಜೀವಿಯಾಗಿರು ಎಂದು ವರವನ್ನು ಕೊಟ್ಟನಂತೆ. ಅದರಿಂದ ಮಾರ್ಕಂಡೇಯ ಮಹರ್ಷಿಯು ಮಹಾಚಿರಂಜೀವಿಯಾಗಿರುತ್ತಾನೆ.</p>
    <p><strong>ಮಹಾಭಾಗ</strong>: ಮಹಾಭಾಗ್ಯವಂತನಾದ ಮಾರ್ಕಂಡೇಯ ಮಹರ್ಷಿಯೇ,</p>
    <p><strong>ಸಪ್ತಕಲ್ಪಾಂತಜೀವನ</strong>: ಏಳು ಕಲ್ಪಗಳ ವರೆಗೂ ಬದುಕಿರುವ ಮಹಾತ್ಮನೇ; ಶಿವಾನುಗ್ರಹದಿಂದ ನಿತ್ಯಚಿರಂಜೀವಿಯಾಗಿರುವ ಮಹಾಭಾಗ್ಯವಂತನಾದ ನಿನ್ನನ್ನು ನಾನು ಆರಾಧಿಸುತ್ತಿದ್ದೇನೆ, ಪೂಜಿಸುತ್ತಿದ್ದೇನೆ, ನಮಸ್ಕರಿಸುತ್ತಿದ್ದೇನೆ.</p>
  <p><strong>ಆಯುರಾರೋಗ್ಯಮೈಶ್ವರ್ಯಂ ದೇಹಿ ಮೇ</strong>: ಪೂಜ್ಯನಾದ ಮಾರ್ಕಂಡೇಯಮುನಿಯೇ, ನನಗೆ ಆಯುಷ್ಯವನ್ನೂ ಆರೋಗ್ಯವನ್ನೂ ಅಭಿವೃದ್ಧಿಗೊಳಿಸು. ಪ್ರತಿಯೊಬ್ಬ ಮಾನವನೂ ಭಗವಂತನಲ್ಲಿ ಬೇಡುವ ವರವೆಂದರೆ: ಆಯುಷ್ಯ, ಆರೋಗ್ಯ ಮತ್ತು ಐಶ್ವರ್ಯಗಳು; ಈ ಮೂರನ್ನೂ ನನಗೆ ಕರುಣಿಸು.</p>
  <p>ಮೃತ್ಯುವು ಪಾಶವನ್ನು ಬೀಸಿದಾಗ, ಮಾರ್ಕಂಡೇಯನು ಮೃತ್ಯುಂಜಯ ನನ್ನು ಆಶ್ರಯಿಸಿಬಿಡುತ್ತಾನೆ. ಆ ಕೂಡಲೇ ಭೀತನಾದ ಯಮನು ಮಾರ್ಕಂಡೇಯನನ್ನು ಕೈಬಿಟ್ಟು ದೂರಕ್ಕೆ ಓಡಿಹೋಗುತ್ತಾನೆ. ಪರಮಭಕ್ತನಾದ ಮಾರ್ಕಂಡೇಯನಿಗೆ ಪರಮೇಶ್ವರನು ಚಿರಂಜೀವಿತ್ವವನ್ನೇ ಕೊಡುತ್ತಾನೆ.</p>
    <p class="text-center"><strong>ಆಯುಷ್ಯಾಭಿವೃದ್ಧಿಗಾಗಿ ಈ ಸ್ತೋತ್ರವನ್ನು ಪಠಿಸಬೇಕು.</strong></p>
    </section>
</body>
</html>
