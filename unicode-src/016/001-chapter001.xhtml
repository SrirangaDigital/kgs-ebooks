<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
  <title>ಶಾಂತಿಮಂತ್ರ ಗಳು</title>
  <link type="text/css" rel="stylesheet" href="css/style.css" />
</head>
<body class="maintext">
  <section class="level1 numbered" epub:type="chapter" role="doc-chapter" id="id-1">
    <h1 class="level1-title" epub:type="title">ಅಭಿನವ ಶಂಕರ</h1>
    <p>ತಾ॥ <span class="en">5-1-1880</span>, ಸೋಮವಾರ, ಶ್ರೀ <strong>ಪ್ರಮಾಥಿನಾಮ</strong> ಸಂವತ್ಸರದ ಮಾರ್ಗಶೀರ್ಷ ಕೃಷ್ಣ ಅಷ್ಟಮಿಯಂದು ಚಿಕ್ಕಮಗಳೂರಿನಲ್ಲಿ ಅವತರಿಸಿದ ಯಲ್ಲಂಬಳಸೆ ಸುಬ್ರಹ್ಮಣ್ಯಶರ್ಮಾರವರೇ ಮುಂದೆ <span class="en">1948</span> ರಲ್ಲಿ ತುರೀಯಾಶ್ರಮವನ್ನು ಸ್ವೀಕರಿಸಿ <strong>ಶ್ರೀ ಶ್ರೀ ಸಚ್ಚಿದಾನಂದೇಂದ್ರಸರಸ್ವತೀಮಹಾಸ್ವಾಮಿಗಳಾದರು.</strong></p>
    <p>ತಮ್ಮ ಪೂರ್ವಾಶ್ರಮದಲ್ಲಿಯೇ ಹೊಳೆನರಸೀಪುರದಲ್ಲಿ <strong>ಅಧ್ಯಾತ್ಮಪ್ರಕಾಶ ಕಾರ್ಯಾಲಯ</strong>ವೆಂಬ ಧಾರ್ಮಿಕ ಆಧ್ಯಾತ್ಮಿಕ ಸಂಸ್ಥೆಯನ್ನು ಸ್ಥಾಪಿಸಿ, ಆ ಸಂಸ್ಥೆಯ ಮೂಲಕ ನೂರಾರು ವೇದಾಂತಗ್ರಂಥಗಳನ್ನು ಕನ್ನಡ, ಸಂಸ್ಕೃತ, ಇಂಗ್ಲಿಷ್ ಭಾಷೆಗಳಲ್ಲಿ ಪ್ರಕಟಗೊಳಿಸಿರುತ್ತಾರೆ. ಶ್ರೀ ಶ್ರೀ ಶಂಕರಭಗವತ್ಪಾದಾಚಾರ್ಯರವರ <strong>ಪ್ರಸ್ಥಾನತ್ರಯಭಾಷ್ಯ </strong>ಗ್ರಂಥಗಳನ್ನು ಕನ್ನಡಕಸ್ತೂರೀ ಭಾಷೆಗೆ ಅಚ್ಚುಕಟ್ಟಾಗಿ ತರ್ಜುಮೆ ಮಾಡಿ ಅಧ್ಯಾತ್ಮಪ್ರಕಾಶ ಕಾರ್ಯಾಲಯದಿಂದ ಪ್ರಕಟಪಡಿಸಿದ <strong>ಕನ್ನಡಶಂಕರರು, ಶ್ರೀ ಶ್ರೀ ಸಚ್ಚಿದಾನಂದೇಂದ್ರಸರಸ್ವತೀಮಹಾಸ್ವಾಮಿಗಳವರು</strong>.</p>
    <p>ಕ್ರಿಸ್ತಶಕ ಎಂಟನೆಯ ಶತಮಾನದಲ್ಲಿ ಭಗವತ್ಪಾದ ಶ್ರೀಶಂಕರಾಚಾರ್ಯರವರು ಅದ್ವೈತ ವೇದಾಂತ ಸಿದ್ಧಾಂತವನ್ನು ಸಂಸ್ಕೃತ ಭಾಷೆಯ ಮೂಲಕ ಪ್ರಚಾರ ಮಾಡಿರುತ್ತಾರೆ. ಆದರೆ ಶ್ರೀ ಶ್ರೀ ಸಚ್ಚಿದಾನಂದೇಂದ್ರಸರಸ್ವತೀಮಹಾಸ್ವಾಮಿಗಳವರು <strong>ಇಪ್ಪತ್ತನೆಯ ಶತಮಾನದಲ್ಲಿ</strong> ಶಾಂಕರಾದ್ವೈತ ವೇದಾಂತ ಸಿದ್ಧಾಂತವನ್ನು ಕನ್ನಡ, ಇಂಗ್ಲಿಷು ಮತ್ತು ಸಂಸ್ಕೃತ ಭಾಷೆಗಳ ಮೂಲಕ ಪ್ರಚಾರ ಮಾಡಿ, <strong>ಅಭಿನವಶಂಕರ</strong>ರೆಂದೇ ಸುಪ್ರಸಿದ್ಧರಾಗಿರುತ್ತಾರೆ.</p>
    <p>ವೇದಾಂತ ಪಾಠಪ್ರವಚನ, ಗೋಷ್ಠೀ ಉಪನ್ಯಾಸಗಳು, ಚಿಂತನ ಮಂಥನ, ಗ್ರಂಥಲೇಖನ, ವಿಮರ್ಶೆ, ಸಂಶೋಧನಾದಿಗಳನ್ನು ಮಾಡುತ್ತಾ ತಮ್ಮ ಸಂಪೂರ್ಣ ಜೀವನವನ್ನು (<span class="en">1880</span> ರಿಂದ <span class="en">1975</span>ರ ವರೆಗೂ) ವೇದಾಂತಾನುಸಂಧಾನದಲ್ಲಿಯೇ ಕಳೆದ ಏಕೈಕಯತಿಪುಂಗವರೆಂದರೆ <strong>ಶ್ರೀಶ್ರೀಸಚ್ಚಿದಾನಂದೇಂದ್ರ ಸರಸ್ವತೀಮಹಾಸ್ವಾಮಿಗಳೊಬ್ಬರೇ.</strong></p>
    <p>ಈ ಗ್ರಂಥದ ಲೇಖಕರಾದ ವಿದ್ವಾನ್ ಕೆ. ಜಿ. ಸುಬ್ರಾಯಶರ್ಮರು <strong>ಅಭಿನವ ಕನ್ನಡ ಶಂಕರ</strong>ರಾದ ಈ ಮಹಾಸ್ವಾಮಿಗಳವರ ಅಂತೇವಾಸಿ ಸಾಕ್ಷಾತ್ ಶಿಷ್ಯರಾಗಿ <span class="en">1959</span> ರಿಂದ <span class="en">1975</span> ರ ವರೆಗೂ ಗುರುಸೇವೆಯನ್ನು ಮಾಡಿ ಅವರಿಂದಲೇ ಶಾಂಕರಪ್ರಸ್ಥಾನತ್ರಯ ಭಾಷ್ಯಗಳನ್ನು ಸಂಪೂರ್ಣವಾಗಿ ಅಧ್ಯಯನ ಮಾಡಿರುವ ಏಕೈಕ ಭಾಗ್ಯವಂತರಾದ <strong>ಸದ್ಗುರುಪ್ರೇಮಪುತ್ರ</strong>ರಾಗಿರುತ್ತಾರೆ. ಈಗಲೂ ಶರ್ಮರು ವೇದಾಂತ ಪ್ರವಚನೋಪನ್ಯಾಸಗಳನ್ನು ಮಾಡುತ್ತಾ ಗ್ರಂಥಗಳನ್ನು ರಚಿಸುತ್ತಾ ಪರಿಶುದ್ಧ ವೇದಾಂತಿಗಳಾಗಿ ಸದಾ ಸಾನಂದರಾಗಿರುತ್ತಾರೆ.</p>
  </section>
  <section class="level1 numbered" epub:type="chapter" role="doc-chapter" id="id-2">
    <h1 class="level1-title" epub:type="title">ವಂದೇಽಭಿನವಶಂಕರಮ್</h1>
    <p class="verse">ಸದಾಹಂ ಸಚ್ಚಿದಾನಂದಸದ್ಗುರುಂ ಜ್ಞಾನಸಾಗರಮ್।<br/>ಶಾಂಕರಾದ್ವೈತ ನಿಷ್ಠಂ ತಂ <strong>ವಂದೇಽಭಿನವಶಂಕರಮ್</strong>	॥೧॥</p>
    <p class="verse">ವೇದವೇದಾಂತವೇದಾಂಗಸಾರಜ್ಞಂ ಶಾಸ್ತ್ರಕೋವಿದಮ್।<br/>ವೇದವೇದಾಂತವಕ್ತಾರಂ <strong>ವಂದೇಽಭಿನವಶಂಕರಮ್</strong>	॥೨॥</p>
    <p class="verse">ಯೋಗಿರಾಜಂ ತ್ಯಾಗಿರಾಜಂ ಜ್ಞಾನಿರಾಜಂ ತಪಸ್ವಿನಮ್।<br/>ಯತಿರಾಜಂ ಮುಕ್ತರಾಜಂ <strong>ವಂದೇಽಭಿನವಶಂಕರಮ್</strong>	॥೩॥</p>
    <p class="verse">ಸರ್ವದಾ ತತ್ತ್ವನಿಷ್ಠಂ ಶ್ರೀ ಸದ್ಗುರುಂ ಜ್ಞಾನಭಾಸ್ಕರಮ್।<br/>ಸದಾಚಾರಪ್ರಿಯಂ ಶಾಂತಂ <strong>ವಂದೇಽಭಿನವಶಂಕರಮ್</strong>	॥೪॥</p>
    <p class="verse">ಶ್ರೀಗುರುಂ ಮದ್ಗುರುಂ ದೇವಂ ಶಿಷ್ಯಾನುಗ್ರಹಕಾರಕಮ್।<br/>ವೇದಸಾರಂ ಶಾಸ್ತ್ರಸಾರಂ <strong>ವಂದೇಽಭಿನವಶಂಕರಮ್</strong>	॥೫॥</p>
    <p class="verse">ಶಾಂಕರಾದ್ವೈತ ವೇದಾಂತ ಸಾರಜ್ಞಂ ಪರಮಂ ಯತಿಮ್।<br/>ಜೀವನ್ಮುಕ್ತಂ ಮಹಾಪ್ರಾಜ್ಞಂ <strong>ವಂದೇಽಭಿನವಶಂಕರಮ್</strong>	॥೬॥</p>
    <p class="verse">ರಾಮಭಕ್ತಂ ಬ್ರಹ್ಮನಿಷ್ಠಂ ಸಂಪ್ರದಾಯವಿದಂ ಗುರುಮ್।<br/>ತಪೋನಿಷ್ಠಂ ಸತ್ಯನಿಷ್ಠಂ <strong>ವಂದೇಽಭಿನವಶಂಕರಮ್</strong>	॥೭॥</p>
    <p class="verse">ಅಧ್ಯಾರೋಪಾಪವಾದಾಖ್ಯಸಂಪ್ರದಾಯವಿದಂ ಗುರುಮ್।<br/>ನಿರ್ಗುಣಂ ಸಗುಣಂ ಧೀರಂ <strong>ವಂದೇಽಭಿನವಶಂಕರಮ್</strong>	॥೮॥</p>
    <p class="verse">ನಿರ್ವಿಕಾರಂ ನಿರಾಕಾರಂ ನಿರುಪಾಧಿಂ ನಿರಂಜನಮ್।<br/>ನಿತ್ಯಶುದ್ಧಂ ನಿತ್ಯಬುದ್ಧಂ <strong>ವಂದೇಽಭಿನವಶಂಕರಮ್</strong>	॥೯॥</p>
    <p class="verse">ಶಂಕರಂ ಶಾಂಕರಂ ಶಾಂತಂ ಸರ್ವಶಂಕಾವಿವರ್ಜಿತಮ್।<br/>ಶಂಕರಾಚಾರ್ಯರೂಪಂ ತಂ <strong>ವಂದೇಽಭಿನವಶಂಕರಮ್</strong>	॥೧೦॥</p>
    <p class="verse">ಸದಾಶಾಂತಂ ಸದಾ ಶುದ್ಧಂ ಸದಾಮುಕ್ತಂ ನಿರಂಜನಮ್।<br/>ಸಚ್ಚಿದಾನಂದನಾಮಾನಂ <strong>ವಂದೇಽಭಿನವಶಂಕರಮ್</strong>	॥೧೧॥</p>
    <p class="verse">ಶಾಸ್ತ್ರಜ್ಞಂ ಲೋಕಸಾರಜ್ಞಂ ಮಹಾರಾಜಾದಿಪೂಜಿತಮ್।<br/>ಸರ್ವಬಂಧವಿನಿರ್ಮುಕ್ತಂ <strong>ವಂದೇಽಭಿನವಶಂಕರಮ್</strong>	॥೧೨॥</p>
    <p class="verse">ಶ್ಲೋಕಾನಾಂ ದ್ವಾದಶಂ ಸ್ತೋತ್ರಂ ಸಚ್ಚಿದಾನಂದಸದ್ಗುರೋಃ।<br/>ರಚಿತಂ ಪ್ರಿಯಶಿಷ್ಯೇಣ ಸುಬ್ಬರಾಯೇಣ ಶರ್ಮಣಾ॥</p>
    <p class="verse">ಯಃ ಪಠೇತ್ ಸತತಂ ಭಕ್ತ್ಯಾ ನರೋ ನಿಶ್ಚಲ ಮಾನಸಃ।<br/>ಸರ್ವಾನ್ ಕಾಮಾನ್ ಅವಾಪ್ನೋತಿ ಸದ್ಗುರೋಃ ಕೃಪಯಾ ಧ್ರುವಮ್॥</p>
    <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
  </section>
  <section class="level1 numbered" epub:type="chapter" role="doc-chapter" id="id-3">
    <h1 class="level1-title" epub:type="title">ಬ್ರಹ್ಮವಿದ್ಯಾಗುರುಪರಂಪರಾಸ್ತುತಿಃ</h1>
    <p class="verse">ನಾರಾಯಣಂ ಪದ್ಮಭುವಂ ವಸಿಷ್ಠಂ ಶಕ್ತಿಂ ಚ ತತ್ಪುತ್ರಪರಾಶರಂ ಚ।<br/>ವ್ಯಾಸಂ ಶುಕಂ ಗೌಡಪದಂ ಮಹಾಂತಮ್ ಗೋವಿಂದಯೋಗೀಂದ್ರಮಥಾಸ್ಯ ಶಿಷ್ಯಮ್।<br/>ಶ್ರೀಶಂಕರಾಚಾರ್ಯಮಥಾಸ್ಯ ಪದ್ಮಪಾದಂ ಚ ಹಸ್ತಾಮಲಕಂ ಚ ಶಿಷ್ಯಮ್।<br/>ತಂ ತೋಟಕಂ ವಾರ್ತಿಕಕಾರಮನ್ಯಾನ್ ಅಸ್ಮದ್ಗುರೂನ್ ಸಂತತಮಾನತೋಽಸ್ಮಿ॥</p>
    <p class="verse"> ಶಂಕರಂ ಶಂಕರಾಚಾರ್ಯಂ ಕೇಶವಂ ಬಾದರಾಯಣಮ್।<br/> ಸೂತ್ರಭಾಷ್ಯಕೃತೌ ವಂದೇ ಭಗವಂತೌ ಪುನಃ ಪುನಃ॥</p>
    <p class="verse"> ಶ್ರುತಿಸ್ಮೃತಿಪುರಾಣಾನಾಮಾಲಯಂ ಕರುಣಾಲಯಮ್।<br/> ನಮಾಮಿ ಭಗವತ್ಪಾದಂ ಶಂಕರಂ ಲೋಕಶಂಕರಮ್॥</p>
    <p class="verse"> ಸೂತ್ರಭಾಷ್ಯಪ್ರಣೇತಾರೌ ವೇದಾಂತಾಬ್ಜಪ್ರಭಾಕರೌ।<br/> ವಂದೇ ಪರಸ್ಪರಾತ್ಮಾನೌ ಬಾದರಾಯಣಶಂಕರೌ॥</p>
    <p class="verse"> ಗುರವೇ ಸರ್ವಲೋಕಾನಾಂ ಭಿಷಜೇ ಭವರೋಗಿಣಾಮ್।<br/> ನಿಧಯೇ ಸರ್ವವಿದ್ಯಾನಾಂ ದಕ್ಷಿಣಾಮೂರ್ತಯೇ ನಮಃ॥</p>
    <p class="verse"> ನಾರಾಯಣಸಮಾರಂಭಾಂ ಶಂಕರಾಚಾರ್ಯಮಧ್ಯಮಾಮ್।<br/> ಅಸ್ಮದಾಚಾರ್ಯಪರ್ಯಂತಾಂ ವಂದೇ ಗುರುಪರಂಪರಾಮ್॥</p>
    <p class="vertical-delimiter" />
  </section>
  <section class="level1 numbered" epub:type="chapter" role="doc-chapter" id="id-4">
    <h1 class="level1-title" epub:type="title">ಶಾಂತಿಮಂತ್ರಗಳು</h1>
    <p class ="text center"><strong>ಶ್ರೀಗುರುಭ್ಯೋ ನಮಃ ಹರಿಃ ಓಮ್।</strong></p>
    <p class="verse">೧. ಓಮ್ ॥ ಶಂ ನೋ ಮಿತ್ರಃ ಶಂ ವರುಣಃ |ಶಂ ನೋ ಭವತ್ವರ್ಯಮಾ  । ಶಂ ನ ಇಂದ್ರೋ ಬೃಹಸ್ಪತಿಃ  । ಶಂ ನೋ ವಿಷ್ಣು- ರುರುಕ್ರಮಃ  । ನಮೋ ಬ್ರಹ್ಮಣೇ  । ನಮಸ್ತೇ ವಾಯೋ  । ತ್ವಮೇವ ಪ್ರತ್ಯಕ್ಷಂ ಬ್ರಹ್ಮಾಸಿ  । ತ್ವಮೇವ ಪ್ರತ್ಯಕ್ಷಂ ಬ್ರಹ್ಮ ವದಿಷ್ಯಾಮಿ  । ಋತಂ ವದಿಷ್ಯಾಮಿ  । ಸತ್ಯಂ ವದಿಷ್ಯಾಮಿ  । ತನ್ಮಾಮವತು  । ತದ್ವಕ್ತಾರಮವತು  । ಅವತು ಮಾಮ್  । ಅವತು ವಕ್ತಾರಮ್॥</p>
    <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೨. ಓಮ್ ॥ ಸಹ ನಾವವತು  ।  ಸಹ ನೌ ಭುನಕ್ತು  ।  ಸಹ ವೀರ್ಯಂ ಕರವಾವಹೈ  ।  ತೇಜಸ್ವಿ ನಾವಧೀತಮಸ್ತು  ।  ಮಾ ವಿದ್ವಿಷಾವಹೈ॥</p>
    <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೩. ಓಮ್ ॥ ಯಶ್ಛಂದಸಾಮೃಷಭೋ ವಿಶ್ವರೂಪಃ  ।  ಛಂದೋಭ್ಯೋಽಧ್ಯಮೃತಾತ್ ಸಂಬಭೂವ  ।  ಸ ಮೇಂದ್ರೋ ಮೇಧಯಾ ಸ್ಪೃ ಣೋತು  ।  ಅಮೃತಸ್ಯ ದೇವ ಧಾರಣೋ ಭೂಯಾಸಮ್  ।  ಶರೀರಂ ಮೇ ವಿಚರ್ಷಣಮ್  ।  ಜಿಹ್ವಾ ಮೇ ಮಧುಮತ್ತಮಾ  ।  ಕರ್ಣಾಭ್ಯಾಂ ಭೂರಿ ವಿಶ್ರುವಮ್  ।  ಬ್ರಹ್ಮಣಃ ಕೋಶೋಽಸಿ ಮೇಧಯಾಽಪಿಹಿತಃ  ।  ಶ್ರುತಂ ಮೇ ಗೋಪಾಯ॥</p>
    <p class="verse">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೪. ಓಮ್ ॥ ಅಹಂ ವೃಕ್ಷಸ್ಯ ರೇರಿವಾ  ।  ಕೀರ್ತಿಃ ಪೃಷ್ಠಂ ಗಿರೇರಿವ। ಊರ್ಧ್ವಪವಿತ್ರೋ ವಾಜಿನೀವ ಸ್ವಮೃತಮಸ್ಮಿ   ।  ದ್ರವಿಣಗ್ಂ ಸವರ್ಚ- ಸಮ್  ।  ಸುಮೇಧಾ ಅಮೃತೋಕ್ಷಿತಃ  ।  ಇತಿ ತ್ರಿಶಂಕೋರ್ವೇದಾನು- ವಚನಮ್॥</p>
    <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೫. ಓಮ್ ॥ ಭದ್ರಂ ಕರ್ಣೇಭಿಃ ಶೃಣುಯಾಮ ದೇವಾಃ  ।  ಭದ್ರಂ ಪಶ್ಯೇಮಾಕ್ಷಭಿರ್ಯಜತ್ರಾಃ  ।  ಸ್ಥಿರೈರಂಗೈಸ್ತುಷ್ಟುವಾಗ್ಂಸಸ್ತನೂಭಿಃ  ।  ವ್ಯಶೇಮ ದೇವಹಿತಂ ಯದಾಯುಃ  ।  ಸ್ವಸ್ತಿ ನ ಇಂದ್ರೋ ವೃದ್ಧಶ್ರವಾಃ  ।  ಸ್ವಸ್ತಿ ನಃ ಪೂಷಾ ವಿಶ್ವವೇದಾಃ  ।  ಸ್ವಸ್ತಿನಸ್ತಾಕ್ಷ್ಯೋ ಅರಿಷ್ಟನೇಮಿಃ  ।  ಸ್ವಸ್ತಿ ನೋ ಬೃಹಸ್ಪತಿರ್ದಧಾತು॥</p>
    <p class="verse">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೬. ಓಮ್ ॥ ಪೂರ್ಣಮದಃ ಪೂರ್ಣಮಿದಂ ಪೂರ್ಣಾತ್ ಪೂರ್ಣಮುದಚ್ಯತೇ  ।  ಪೂರ್ಣಸ್ಯ ಪೂರ್ಣಮಾದಾಯ ಪೂರ್ಣ- ಮೇವಾವಶಿಷ್ಯತೇ॥</p>
    <p class="verse"> ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೭. ಓಮ್ ॥ ಆಪ್ಯಾಯಂತು ಮಮಾಂಗಾನಿ ವಾಕ್ ಪ್ರಾಣಶ್ಚಕ್ಷುಃ ಶ್ರೋತ್ರಮಥೋ ಬಲಮಿಂದ್ರಿಯಾಣಿ ಚ ಸರ್ವಾಣಿ  ।  ಸರ್ವಂ ಬ್ರಹ್ಮೌಪ- ನಿಷದಮ್  ।  ಮಾಹಂ ಬ್ರಹ್ಮ ನಿರಾಕುರ್ಯಾಮ್  ।  ಮಾ ಮಾ ಬ್ರಹ್ಮ ನಿರಾಕರೋತ್  ।  ಅನಿರಾಕರಣಮಸ್ತು<strong>।</strong> ಅನಿರಾಕರಣಂ ಮೇಽಸ್ತು  ।  ತದಾತ್ಮನಿ ನಿರತೇ ಯ ಉಪನಿಷತ್ಸು ಧರ್ಮಾಃ, ತೇ ಮಯಿ ಸಂತು ತೇ ಮಯಿ ಸಂತು॥</p>
    <p class="verse"> ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೮. ಓಮ್ ॥ ಭದ್ರಂ ನೋ ಅಪಿವಾತಯ ಮನಃ॥</p>
    <p class="verse"> ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೯. ಓಮ್ ॥ ವಾಙೇ ಮನಸಿ ಪ್ರತಿಷ್ಠಿತಾ  ।  ಮನೋ ಮೇ ವಾಚಿ ಪ್ರತಿಷ್ಠಿತಮ್  ।  ಆವಿರಾವೀರ್ಮ ಏಧಿ  ।  ವೇದಸ್ಯ ಮ ಆಣೀಸ್ಥಃ  ।  ಶ್ರುತಂ ಮೇ ಮಾ ಪ್ರಹಾಸೀಃ  ।  ಅನೇನಾಧೀತೇನ ಅಹೋರಾತ್ರಾನ್ ಸಂದಧಾಮಿ  ।  ಋತಂ ವದಿಷ್ಯಾಮಿ  ।  ಸತ್ಯಂ ವದಿಷ್ಯಾಮಿ  ।  ತನ್ಮಾಮವತು  ।  ತದ್ವಕ್ತಾರ- ಮವತು  ।  ಅವತು ಮಾಮ್  ।  ಅವತು ವಕ್ತಾರಮ್  ।  ಅವತು ವಕ್ತಾರಮ್॥</p>
    <p class="verse"> ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೧೦. ಓಮ್ ॥ ಯೋ ಬ್ರಹ್ಮಾಣಂ ವಿದಧಾತಿ ಪೂರ್ವಮ್  ।  ಯೋ ವೈ ವೇದಾಗ್ಂಶ್ಚ ಪ್ರಹಿಣೋತಿ ತಸ್ಮೈ  ।  ತಗ್ಂ ಹ ದೇವಮಾತ್ಮ- ಬುದ್ಧಿಪ್ರಕಾಶಂ ಮುಮುಕ್ಷುರ್ವೈ ಶರಣಮಹಂ ಪ್ರಪದ್ಯೇ॥</p>
    <p class="verse">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="vertical-delimiter" />
    <p class="verse">೧೧. ಓಮ್ ನಮೋ ಬ್ರಹ್ಮಾದಿಭ್ಯೋ ಬ್ರಹ್ಮವಿದ್ಯಾಸಂಪ್ರದಾಯ- ಕರ್ತೃಭ್ಯೋ ವಂಶರ್ಷಿಭ್ಯೋ ನಮೋ ಮಹದ್ಭ್ಯೋ ನಮೋ ಗುರುಭ್ಯಃ। ಸರ್ವೋಪಪ್ಲವರಹಿತಃ ಪ್ರಜ್ಞಾನಘನಃ ಪ್ರತ್ಯಗರ್ಥೋ ಬ್ರಹ್ಮೈವಾಹಮಸ್ಮಿ ಬ್ರಹ್ಮೈವಾಹಮಸ್ಮಿ॥</p>
    <p class="verse">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>	
  <section class="level1 numbered" epub:type="chapter" role="doc-chapter" id="id-5">
    <h1 class="level1-title" epub:type="title">ಶಾಂತಿಮಂತ್ರಗಳು</h1>
    <section class="level2 numbered" id="id-5.1">
      <h2 class="level2-title" epub:type="title">ಶಂ ನೋ ಮಿತ್ರಃ</h2>
      <p class="verse">೧. ಓಮ್ ॥ ಶಂ ನೋ ಮಿತ್ರಃ ಶಂ ವರುಣಃ  । ಶಂ ನೋ ಭವತ್ವರ್ಯಮಾ  । ಶಂ ನ ಇಂದ್ರೋ ಬೃಹಸ್ಪತಿಃ  । ಶಂ ನೋ ವಿಷ್ಣು- ರುರುಕ್ರಮಃ  । ನಮೋ ಬ್ರಹ್ಮಣೇ  । ನಮಸ್ತೇ ವಾಯೋ  । ತ್ವಮೇವ ಪ್ರತ್ಯಕ್ಷಂ ಬ್ರಹ್ಮಾಸಿ  । ತ್ವಮೇವ ಪ್ರತ್ಯಕ್ಷಂ ಬ್ರಹ್ಮ ವದಿಷ್ಯಾಮಿ  । ಋತಂ ವದಿಷ್ಯಾಮಿ  । ಸತ್ಯಂ ವದಿಷ್ಯಾಮಿ  । ತನ್ಮಾಮವತು  । ತದ್ವಕ್ತಾರಮವತು  । ಅವತು ಮಾಮ್  । ಅವತು ವಕ್ತಾರಮ್॥</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಕೃಷ್ಣಯಜುರ್ವೇದೀಯಾ ತೈತ್ತಿರೀಯೋಪನಿಷತ್</p>
      <p><strong>ಪದಚ್ಛೇದ</strong>: ಶಂ ನಃ ಮಿತ್ರಃ ಶಂ ವರುಣಃ। ಶಂ ನಃ ಭವತು ಅರ್ಯಮಾ। ಶಂ ನಃ ಇಂದ್ರಃ ಬೃಹಸ್ಪತಿಃ। ಶಂ ನಃ ವಿಷ್ಣುಃ ಉರುಕ್ರಮಃ। ನಮಃ ಬ್ರಹ್ಮಣೇ। ನಮಃ ತೇ ವಾಯೋ। ತ್ವಮ್ ಏವ ಪ್ರತ್ಯಕ್ಷಂ ಬ್ರಹ್ಮ ಅಸಿ। ತ್ವಮ್ ಏವ ಪ್ರತ್ಯಕ್ಷಂ ಬ್ರಹ್ಮ ವದಿಷ್ಯಾಮಿ। ಋತಂ ವದಿಷ್ಯಾಮಿ। ಸತ್ಯಂ ವದಿಷ್ಯಾಮಿ। ತತ್ ಮಾಮ್ ಅವತು। ತತ್ ವಕ್ತಾರಮ್ ಅವತು। ಅವತು ಮಾಮ್। ಅವತು ವಕ್ತಾರಮ್॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ಅನ್ವಯಾರ್ಥ</strong>: ಮಿತ್ರಃ = ಮಿತ್ರದೇವತೆಯು, ನಃ = ನಮಗೆ, ಶಂ = ಮಂಗಳವನ್ನು, ಕರೋತು = ಉಂಟುಮಾಡಲಿ; ವರುಣಃ = ವರುಣದೇವನು, ನಃ = ನಮಗೆ, ಶಂ =ಶಾಂತಿಯನ್ನು, ಕರೋತು = ಉಂಟುಮಾಡಲಿ. ಅರ್ಯಮಾ = ಅರ್ಯಮ ದೇವತೆಯು, ನಃ = ನಮಗೆ, ಶಂ = ಮಂಗಳ ಸ್ವರೂಪನಾಗಿ, ಭವತು = ಆಗಲಿ; ಇಂದ್ರಃ = ಇಂದ್ರದೇವನು, ಬೃಹಸ್ಪತಿಃ = ಹಾಗೂ ಬೃಹಸ್ಪತಿ ದೇವನು, ನಃ = ನಮಗೆ, ಶಂ = ಶಾಂತಸ್ವರೂಪರಾಗಿ, ಭವತು = ಆಗಲಿ; ನಃ = ನಮಗೆ, ಉರುಕ್ರಮಃ = ವ್ಯಾಪಕನಾದ, ವಿಷ್ಣುಃ = ಮಹಾವಿಷ್ಣುದೇವನು, ಶಂ = ಮಂಗಳದಾಯಕನಾಗಿ, ಭವತು = ಆಗಲಿ; ಬ್ರಹ್ಮಣೇ = ಪರಮಾತ್ಮನಿಗೆ, ನಮಃ = ನಮಸ್ಕಾರವು; ಹೇ ವಾಯೋ = ಎಲೈ ವಾಯುದೇವತೆಯೇ, ತೇ = ನಿನಗೆ, ನಮಃ = ನಮಸ್ಕಾರವು; ತ್ವಮೇವ = ನೀನೇ, ಪ್ರತ್ಯಕ್ಷಮ್ = ಪ್ರತ್ಯಕ್ಷವಾದ, ಬ್ರಹ್ಮ ಅಸಿ = ಬ್ರಹ್ಮವಾಗಿದ್ದೀಯೆ; ತ್ವಮ್ ಏವ = ನೀನೇ, ಪ್ರತ್ಯಕ್ಷಮ್ = ಪ್ರತ್ಯಕ್ಷವಾದ, ಬ್ರಹ್ಮ = ಬ್ರಹ್ಮವೆಂದು, ವದಿಷ್ಯಾಮಿ = ನಾನು ಹೇಳುತ್ತೇನೆ; ಋತಂ = ಋತವನ್ನು, ವದಿಷ್ಯಾಮಿ = ಹೇಳುತ್ತೇನೆ; ಸತ್ಯಮ್ = ಸತ್ಯವನ್ನು, ವದಿಷ್ಯಾಮಿ = ಹೇಳುತ್ತೇನೆ; ತತ್ = ಆ ಪರಬ್ರಹ್ಮವು, ಮಾಮ್ = ನನ್ನನ್ನು, ಅವತು = ಕಾಪಾಡಲಿ; ತತ್ = ಆ ಪರಬ್ರಹ್ಮವು, ವಕ್ತಾರಮ್ = ಉಪದೇಶಮಾಡುವ ಆಚಾರ್ಯನನ್ನು, ಅವತು = ಕಾಪಾಡಲಿ; ಮಾಮ್ = ನನ್ನನ್ನು, ಅವತು = ಕಾಪಾಡಲಿ; ವಕ್ತಾರಮ್ = ಗುರುವನ್ನು, ಅವತು = ಕಾಪಾಡಲಿ. ಓಂ ಶಾಂತಿಃ ಶಾಂತಿಃ ಶಾಂತಿಃ = ಓಂ ಶಾಂತಿಯು ಶಾಂತಿಯು ಶಾಂತಿಯು.</p>
      <p><strong>ವಿವರಣೆ</strong>: <strong>ಮಿತ್ರದೇವನು</strong> ನಮಗೆ ಶಾಂತಿಯನ್ನೂ, ಸುಖವನ್ನೂ, ಹಾಗೂ ಮಂಗಳವನ್ನೂ ಉಂಟುಮಾಡಲಿ. <strong>ಮಿತ್ರ</strong>ನೆಂದರೆ ಹಗಲಿಗೆ ಅಭಿಮಾನಿಯಾದ ದೇವತೆಯು. ಇವನನ್ನೇ ಸೂರ್ಯನೆಂದೂ ಕರೆಯುತ್ತಾರೆ. <strong>ಮಿತ್ರ</strong>ದೇವತೆಯು, ಹೆಸರೇ ಹೇಳುವಂತೆ ಸಕಲಪ್ರಾಣಿಗಳಿಗೂ ‘<strong>ಮಿತ್ರ</strong>’ನಾಗಿರುವ ಮಂಗಳದೇವತೆ. ಇವನಿಂದಲೇ ಹಗಲೆಂಬುದು ಆಗುತ್ತಿದೆ. <strong>ಮಿತ್ರನು</strong> ಹಗಲಿಗೂ ನಮ್ಮ ಪ್ರಾಣಕ್ಕೂ ಅಧಿಪತಿಯಾಗಿ ಹಾಗೂ ಅಧಿಷ್ಠಾತೃ ದೇವತೆಯಾಗಿರುತ್ತಾನೆ. ಆಧಿದೈವಿಕವಾಗಿ ಇವನೇ ಹಿರಣ್ಯಗರ್ಭನಾಗಿಯೂ ಆಧ್ಯಾತ್ಮಿಕವಾಗಿ ಇವನೇ ಪ್ರಾಣನಾಗಿಯೂ ಎಲ್ಲ ಪ್ರಾಣಿಗಳನ್ನೂ ಅನುಗ್ರಹಿಸುತ್ತಿರುವ ಕಾರುಣ್ಯದೇವತೆ. ಇಂಥ <strong>ಮಿತ್ರ</strong>ನು ನಮಗೆಎಲ್ಲರಿಗೂ ಶುಭವನ್ನು ಉಂಟುಮಾಡಲಿ ಎಂದು ಪ್ರಾರ್ಥನೆ.</p>
      <p><strong>ವರುಣ</strong>ನು ನಮಗೆ ಶಾಂತಿಯನ್ನು ಉಂಟುಮಾಡಲಿ. ವರುಣದೇವನು ರಾತ್ರಿಗೂ ಅಪಾನವೃತ್ತಿಗೂ ಅಧಿಷ್ಠಾತೃವಾದ ದೇವತೆಯು. ಪಂಚಪ್ರಾಣಗಳ ಪೈಕಿ ಅಪಾನವು ತನ್ನ ಕೆಲಸಗಳನ್ನು ಸರಿಯಾಗಿ ಮಾಡದೇ ಹೋದರೆ ರೋಗರುಜಿನಾದಿಗಳು ಬಂದು ಮಾನವನು ಅಪಮೃತ್ಯುವಿಗೆ ತುತ್ತಾಗುತ್ತಾನೆ. ಹಾಗಾಗದಂತೆ, ಅಪಾನವು ತನ್ನ ವ್ಯಾಪಾರಗಳನ್ನು ಸರಿಯಾಗಿ ಮಾಡುವಂತೆ ಅನುಗ್ರಹಿಸುವ ದೇವತೆಯೆಂದರೆ <strong>ವರುಣನು</strong>. <strong>ವರುಣನು</strong> ರಾತ್ರಿಯನ್ನು ಸುಖಮಯವನ್ನಾಗಿ ಮಾಡಲಿ. ರಾತ್ರಿಯ ಸಮಯವೆಂದರೆ ಕತ್ತಲೆಯ ಸಮಯ. ಕತ್ತಲೆಯಲ್ಲಿ ಹಾವು, ಚೇಳು, ಮುಳ್ಳುಗಳಿಂದ ತೊಂದರೆಯಾಗದಂತೆ <strong>ವರುಣನು</strong> ನಮ್ಮನ್ನು ಕಾಪಾಡಲಿ. ರಾತ್ರಿಯಲ್ಲಿ ಕಳ್ಳಕಾಕರುಗಳಿಂದ ನಮಗೆ ಭಯವು ಉಂಟಾಗದಂತೆ <strong>ವರುಣನು</strong> ನಮ್ಮನ್ನು ರಕ್ಷಿಸಲಿ. ರಾತ್ರಿ ಮಲಗಿದಾಗ ಕೆಟ್ಟ ಕನಸುಗಳು ನಮಗೆ ಬಾರದಂತೆ ನಮ್ಮನ್ನು <strong>ವರುಣ</strong>ನು ಕಾಪಾಡಲಿ.</p>
      <p><strong>ಅರ್ಯಮನು</strong> ಕಣ್ಣುಗಳಿಗೂ ಸೂರ್ಯನಿಗೂ ಅಭಿಮಾನಿಯಾದ ದೇವತೆಯು. ಕಣ್ಣುಗಳಿಗೂ ಸೂರ್ಯನಿಗೂ ಸಂಬಂಧವಿದೆ. ಕಣ್ಣುಗಳು ಆರೋಗ್ಯವಾಗಿದ್ದು ಸೂರ್ಯನೂ ತನ್ನ ಪ್ರಕಾಶದಿಂದ ಈ ಜಗತ್ತನ್ನು ಬೆಳಗಬೇಕಾದರೆ <strong>ಅರ್ಯಮ</strong>ದೇವತೆಯ ಅನುಗ್ರಹವು ಬೇಕೇ ಬೇಕು. <strong>ಅರ್ಯಮ</strong> ದೇವತೆಯ ಅನುಗ್ರಹವಿಲ್ಲದಿದ್ದರೆ ಕಣ್ಣುಗಳೂ ಸರಿಯಾಗಿ ನೋಡಲಾಗದು, ಸೂರ್ಯನೂ ತನ್ನ ಕೆಲಸ ಕಾರ್ಯಗಳನ್ನು ನಿಯತವಾಗಿ ಮಾಡಲಾರನು. ಹಾಗಾಗದಂತೆ <strong>ಅರ್ಯಮ</strong>ನು ನಮ್ಮನ್ನು ಕಾಪಾಡಲಿ.</p>
      <p><strong>ಇಂದ್ರನು</strong> ನಮಗೆ ಮಂಗಳವನ್ನುಂಟುಮಾಡಲಿ. <strong>ಇಂದ್ರನು</strong> ಇಂದ್ರಿಯಮನೋಬುದ್ಧಿಗಳಿಗೆ ಬಲವನ್ನು ಎಂದರೆ ಶಕ್ತಿಯನ್ನು ಕೊಡುವ ದೇವತೆಯು. <strong>ಇಂದ್ರ</strong>ದೇವನು ನಮಗೆ ವೀರ್ಯವನ್ನೂ ಶೌರ್ಯವನ್ನೂ ಧೈರ್ಯವನ್ನೂ ಹಾಗೂ ಸ್ಥೈರ್ಯವನ್ನೂ ಕೊಟ್ಟು ನಮ್ಮನ್ನು ಸದಾ ಆರೋಗ್ಯವಂತರನ್ನಾಗಿಯೂ ಹಾಗೂ ಬಲಿಷ್ಠರನ್ನಾಗಿಯೂ ಮಾಡಲಿ.</p>
      <p><strong>ಬೃಹಸ್ಪತಿ</strong> ದೇವನು ನಮಗೆ ಶುಭವನ್ನು ಉಂಟುಮಾಡಲಿ. <strong>ಬೃಹಸ್ಪತಿಯು</strong> ದೇವತೆಗಳ ಗುರು, ಗ್ರಹಗಳ ಗುರು. ದೇವತೆಗಳಿಗೆ ಮಾರ್ಗದರ್ಶಕನಾದ <strong>ಬೃಹಸ್ಪತಿಯು</strong> ದೇವತೆಗಳಿಗೆ ಸನ್ಮಾರ್ಗವನ್ನು ಬೋಧಿಸುತ್ತಾ ದೇವತೆಗಳನ್ನು ಸಮರ್ಥರಾದ ಸಾತ್ತ್ವಿಕರಾದ ಪರಾಕ್ರಮಶಾಲಿಗಳಾದ ಅಧಿಕಾರಿಗಳನ್ನಾಗಿ ಮಾಡಿರುತ್ತಾನೆ. ಇವನಿಗೆ <strong>ದೇವಗುರು</strong>—ಎಂದೂ ಹೆಸರು. ಇವನು ವಾಗಿಂದ್ರಿಯಕ್ಕೂ ಮನೋಬುದ್ಧಿಗಳಿಗೂ ಅಭಿಮಾನಿಯಾದ ದೇವತೆ. ಈ <strong>ಬೃಹಸ್ಪತಿ</strong>ಯು ನಮ್ಮ ಮಾತುಗಳು ಹಿತ ಮಿತ ಮಧುರ ಪ್ರಿಯ ಸತ್ಯವಾಗಿರುವಂತೆ ನಮಗೆ ಅನುಗ್ರಹವನ್ನು ಮಾಡಲಿ. ನಮ್ಮ ಬುದ್ಧಿಯು ಯಾವಾಗಲೂ ಸದ್ವಿಚಾರಗಳನ್ನೇ ಮನನ ಮಾಡುತ್ತಿರುವಂತಾಗಲಿ; ಬುದ್ಧಿಮಾಂದ್ಯವಾಗದಂತೆ, ಶುದ್ಧಬುದ್ಧಿ ಉಂಟಾಗುವಂತೆ <strong>ಬೃಹಸ್ಪತಿಯು</strong> ನಮಗೆ ಮಂಗಳವನ್ನು ಮಾಡಲಿ. ಸದ್ಗುರು ಕೃಪೆಯೊಂದಿದ್ದರೆ ಮಾನವನು ಏನು ಬೇಕಾದರೂ ಸಾಧಿಸಬಲ್ಲನಲ್ಲವೆ? ಸದ್ಗುರು ಕೃಪಾಕಾರುಣ್ಯವು ಸದಾ ನಮಗಿರಲಿ!</p>
      <p><strong>ವಿಷ್ಣುವು</strong> ನಮಗೆ ಮಂಗಳವನ್ನು ಮಾಡಲಿ, ಈ ಮಹಾವಿಷ್ಣುವು <strong>ಉರುಕ್ರಮನು</strong>; ಎಂದರೆ ಇಡೀ ವಿಶ್ವವನ್ನೇ ತನ್ನ ಪುಟ್ಟ ಹೆಜ್ಜೆಯಿಂದ ವ್ಯಾಪಿಸಿದ ವಿಶ್ವರೂಪನು; <strong>ಪಾದೋಽಸ್ಯ ವಿಶ್ವಾ ಭೂತಾನಿ</strong> ಎಂದು ವೇದವೇ ಸಾರುತ್ತಿದೆ. ವಾಮನಾವತಾರದಲ್ಲಿ <strong>ಮಹಾವಿಷ್ಣುವು</strong> ತನ್ನ ಒಂದೇ ಪಾದದಿಂದ ಇಡೀ ಜಗತ್ತನ್ನೇ ಅಳತೆಮಾಡಿಬಿಟ್ಟನಲ್ಲವೆ? ಇಂಥ ಮಹಾವ್ಯಾಪಕನಾದ, ವಿಶ್ವರೂಪಧಾರಿಯಾದ, ಸರ್ವಾತ್ಮಕನಾದ <strong>ಮಹಾವಿಷ್ಣುವು</strong> ನಮ್ಮನ್ನು ಸದಾ ಕಾಪಾಡಲಿ. ಪಾದಗಳಿಗೆ ಅಭಿಮಾನಿಯಾದ ಈ ದೇವತೆಯು ನಮ್ಮ ಪಾದಗಳಿಗೆ ಬಲವನ್ನು ಕೊಟ್ಟು, ನಮ್ಮ ಹೆಜ್ಜೆಗಳನ್ನು ಪವಿತ್ರಗೊಳಿಸಲಿ. ನಮ್ಮ ಪಾದಗಳಿಗೆ ಯಾವ ರೀತಿಯ ರೋಗಗಳೂ ಜಾಡ್ಯಗಳೂ ಬಾರದಂತೆ ವಿಷ್ಣುವು ನಮ್ಮನ್ನು ಕಾಪಾಡಲಿ.</p>
      <p>ಹೀಗೆ ಈ ಮಂತ್ರದಲ್ಲಿ <strong>ಮಿತ್ರ, ವರುಣ, ಅರ್ಯಮಾ, ಇಂದ್ರ, ಬೃಹಸ್ಪತಿ</strong> ಮತ್ತು <strong>ಮಹಾವಿಷ್ಣು</strong> ಇವರುಗಳನ್ನು ಪ್ರಾರ್ಥಿಸಲಾಗಿರುತ್ತದೆ. ಈ ದೇವತೆಗಳ ಅನುಗ್ರಹದಿಂದಲೇ ಗುರುಶಿಷ್ಯರಿಗೆ ಪರಸ್ಪರ ಪ್ರೀತಿವಿಶ್ವಾಸಗಳು ಉಂಟಾಗುತ್ತವೆಯಲ್ಲವೆ? ಸದ್ಗುರುವು ಆರೋಗ್ಯವಂತನಾಗಿದ್ದು, ಸಂತೋಷದಿಂದ ಸಚ್ಛಿಷ್ಯನಿಗೆ ಆತ್ಮಜ್ಞಾನೋಪದೇಶವನ್ನು ಮಾಡಬೇಕಾದರೆ ಮತ್ತು ಆ ಶಿಷ್ಯನು ಸದ್ಗುರುಗಳ ಉಪದೇಶಗಳನ್ನು ಶ್ರದ್ಧೆಯಿಂದ, ಆದರದಿಂದ ಶ್ರವಣಮಾಡಿ ಅರ್ಥಮಾಡಿಕೊಳ್ಳಬೇಕಾದರೆ ಮಿತ್ರಾದಿ ದೇವತೆಗಳ ಅನುಗ್ರಹವು ಅವಶ್ಯವಾಗಿ ಬೇಕೇಬೇಕು. ಆದ್ದರಿಂದ ಗುರುಶಿಷ್ಯರಿಬ್ಬರೂ ಒಟ್ಟಾಗಿ ಸೇರಿಕೊಂಡೇ ಈ ಶಾಂತಿಮಂತ್ರವನ್ನು ಶ್ರದ್ಧೆಯಿಂದ ಪಠಿಸುತ್ತಾರೆ.</p>
      <p>ಈಗ ಮುಮುಕ್ಷುವಾದ ಶಿಷ್ಯನು ದೇವತೆಗಳಿಗೆ ನಮಸ್ಕಾರವನ್ನು ಮಾಡುತ್ತಾನೆ: <strong>ನಮೋ ಬ್ರಹ್ಮಣೇ, ನಮಸ್ತೇ ವಾಯೋ</strong>; ಬ್ರಹ್ಮನಿಗೆ ನಮಸ್ಕಾರ; ಎಲೈ ವಾಯುವೇ, ನಿನಗೆ ನಮಸ್ಕಾರ. ಇಲ್ಲಿ ಬ್ರಹ್ಮವೆಂದರೆ ಪರಮಾತ್ಮನೇ. ಪರಬ್ರಹ್ಮಕ್ಕೆ ನಮಸ್ಕಾರ. ವಾಯುವಿಗೂ ನಮಸ್ಕಾರ. ಹಿರಣ್ಯಗರ್ಭನೂ ಇಲ್ಲಿ ಪ್ರಕೃತನಾಗಬಹುದು. ಸಮಷ್ಟಿರೂಪರಾದ ಹಿರಣ್ಯಗರ್ಭ ಹಾಗೂ ವಾಯುದೇವತೆಗಳಿಗೆ ನಮಸ್ಕಾರ. ಪರೋಕ್ಷವಾಗಿ ಬ್ರಹ್ಮಕ್ಕೆ ನಮಸ್ಕಾರವೆಂದೂ, ಪ್ರತ್ಯಕ್ಷವಾಗಿ ನಿನಗೆ ನಮಸ್ಕಾರವೆಂದೂ ಇಲ್ಲಿ ಹೇಳಿರುತ್ತದೆ. ವಾಯುವು ಸರ್ವವ್ಯಾಪಕನಾದ ಹಾಗೂ ಸರ್ವಾಂತರ್ಯಾಮಿಯಾದ ಸಮಷ್ಟಿವ್ಯಷ್ಟಿರೂಪಿಯಾದ ದೇವತೆಯು. ಇಂಥ ವಾಯುವಿಗೆ ನಮಸ್ಕಾರ. ಎಲೈ ವಾಯುವೇ, ನೀನೇ ಪ್ರತ್ಯಕ್ಷವಾದ ಬ್ರಹ್ಮವಾಗಿದ್ದೀಯೆ, ನಿನ್ನನ್ನೇ ನಾನು ಪ್ರತ್ಯಕ್ಷಬ್ರಹ್ಮವೆಂದು ಕರೆಯುತ್ತೇನೆ.</p>
      <p>ನಾನು <strong>ಋತ</strong>ವನ್ನು ಹೇಳುತ್ತೇನೆ. <strong>ಋತ</strong>ವೆಂದರೆ <strong>ಧರ್ಮಪಥ</strong>. ಶಾಸ್ತ್ರೋಕ್ತವಾದ ಕರ್ಮಗಳಿಗೂ ಆಯಾ ಫಲಗಳಿಗೂ ಇರುವ ಸೂಕ್ಷ್ಮವಾದ ಸಂಬಂಧವೇ <strong>ಋತ</strong>. ಇದು ಪ್ರತ್ಯಕ್ಷಪ್ರಮಾಣಗಳಿಗೆ ಗೋಚರವಾಗದ ಅತೀಂದ್ರಿಯವಾದ, ಶಾಸ್ತ್ರೋಕ್ತಕರ್ಮಾನುಷ್ಠಾನಗಳ ಸೂಕ್ಷ್ಮವಾದ ಕ್ರಮ. ಎಲೈ ವಾಯುವೇ, ನೀನೇ ಈ ಋತವಾಗಿದ್ದೀಯೆ ಎಂದು ಹೇಳುತ್ತೇನೆ. ಸೂರ್ಯಚಂದ್ರಗ್ರಹನಕ್ಷತ್ರಾದಿಗಳೆಲ್ಲರೂ ಈ <strong>ಋತ</strong>ಕ್ಕೆ ಅಧೀನರಾಗಿದ್ದುಕೊಂಡೇ, ಆ ಋತುಪಥದಲ್ಲಿಯೇ ಇದ್ದುಕೊಂಡೇ ತಮ್ಮ ತಮ್ಮ ಕರ್ತವ್ಯಗಳನ್ನು ಮಾಡುತ್ತಾ ಇದ್ದಾರೆ. ಎಲೈ ವಾಯುವೇ, ಇದೆಲ್ಲವೂ ನೀನೇ ಆಗಿದ್ದೀಯೆ.</p>
      <p><strong>ಸತ್ಯವನ್ನು</strong> ಹೇಳುತ್ತೇನೆ. ವಾಗಿಂದ್ರಿಯದಿಂದ ಮಾನಸಿಕ ಅನಿಸಿಕೆಗಳನ್ನು ಇರುವಂತೆ ಪ್ರಕಟಿಸುವುದೇ <strong>ಸತ್ಯವು</strong>; ಇದಕ್ಕೇ <strong>ಆರ್ಜವ</strong> ಎಂದೂ ಹೆಸರು. ಶಾಸ್ತ್ರೀಯ ಕರ್ಮಗಳಿಗೆ ಉಂಟಾಗುವ ಫಲಗಳೆಲ್ಲವೂ <strong>ಸತ್ಯವೇ</strong>. ಈ ಸತ್ಯವೂ ನೀನೇ ಆಗಿದ್ದೀಯೆ—ಎಂದು ಹೇಳುತ್ತೇನೆ.</p>
      <p><strong>ನನ್ನನ್ನು ಕಾಪಾಡಲಿ;</strong> ಹೀಗೆ ನನ್ನಿಂದ ಸ್ತುತಿಸಲ್ಪಟ್ಟಿರುವ ಪರಮಾತ್ಮನು ನನ್ನನ್ನು ಎಂದರೆ ವಿದ್ಯಾರ್ಥಿಯಾದ ಮುಮುಕ್ಷುವಾದ ನನ್ನನ್ನು ಕಾಪಾಡಲಿ. ಪರಮಾತ್ಮನ ಹಾಗೂ ಇಂದ್ರಾದಿದೇವತೆಗಳ ಅನುಗ್ರಹದಿಂದ ನಾನು ಬ್ರಹ್ಮವಿದ್ಯೆಯನ್ನು ಹೊಂದುವಂತಾಗಲಿ. ಬ್ರಹ್ಮಜ್ಞಾನವನ್ನು ಪಡೆದು ನಾನು ಮುಕ್ತನಾಗುವಂತಾಗಲಿ. ನಾನು ವಿವೇಕವೈರಾಗ್ಯಾದಿ ಸಾಧನಸಂಪನ್ನನಾಗಿ ಸದ್ಗುರುಭಕ್ತಿಯಿಂದ ಕೂಡಿಕೊಂಡು ಬ್ರಹ್ಮವಿದ್ಯೆಯನ್ನು ಹೊಂದುವಂತಾಗಲಿ.</p>
      <p><strong>ಗುರುವನ್ನು ಕಾಪಾಡಲಿ</strong>; ಇದು ಪರಮಾತ್ಮನಲ್ಲಿ ಶಿಷ್ಯನ ಪ್ರಾರ್ಥನೆ. ನನಗೆ ಬ್ರಹ್ಮವಿದ್ಯೆಯನ್ನು ಉಪದೇಶಿಸುತ್ತಿರುವ, ನನಗೆ ಅತ್ಯಂತಪ್ರಿಯರಾದ ನನ್ನ ಸದ್ಗುರುಗಳನ್ನು ಭಗವಂತನು ಹಾಗೂ ಇಂದ್ರಾದಿದೇವತೆಗಳು ಕಾಪಾಡಲಿ. ನನ್ನ ಗುರುವು ಆರೋಗ್ಯವಂತನಾಗಿದ್ದು, ಉತ್ಸಾಹಶಾಲಿಯಾಗಿದ್ದು, ನನಗೆ ಶಿಷ್ಯವಾತ್ಸಲ್ಯದಿಂದ ಬ್ರಹ್ಮವಿದ್ಯೋಪದೇಶವನ್ನು ಮಾಡುತ್ತಿರುವಂತಾಗಲಿ. ಗುರುಕಾರುಣ್ಯವಿಲ್ಲದೇ, ಗುರೂಪದೇಶವಿಲ್ಲದೇ ಯಾವನೊಬ್ಬನೂ ಬ್ರಹ್ಮಜ್ಞಾನವನ್ನು ಹೊಂದಲಾರನು. ಗುರು ಹಾಗೂ ಶಿಷ್ಯ—ಇವರಿಬ್ಬರೂ ಅನ್ಯೋನ್ಯವಾಗಿ ಹೊಂದಿಕೊಂಡಿದ್ದರೆ ಮಾತ್ರವೇ ಬ್ರಹ್ಮವಿದ್ಯೋದಯವಾದೀತು. ಆದ್ದರಿಂದ ನಾವಿಬ್ಬರೂ ಹೊಂದಿಕೊಂಡು ಇರುವಂತೆ, ನಾವಿಬ್ಬರೂ ಆರೋಗ್ಯವಾಗಿರುವಂತೆ ಪರಮಾತ್ಮನು ನಮ್ಮಿಬ್ಬರನ್ನೂ ಅನುಗ್ರಹಿಸಲಿ ಎಂದು ಶಿಷ್ಯನು ಪರಮಾತ್ಮನನ್ನು ಪ್ರಾರ್ಥಿಸುತ್ತಿದ್ದಾನೆ. ಇದನ್ನು ಶಿಷ್ಯನು ಎರಡು ಬಾರಿ ಪ್ರಾರ್ಥಿಸುತ್ತಿದ್ದಾನೆ.</p>
      <p><strong>ಓಂ ಶಾಂತಿಃ ಶಾಂತಿಃ ಶಾಂತಿಃ</strong>; ಶಾಂತಿಯಾಗಲಿ, ಶಾಂತಿಯಾಗಲಿ, ಶಾಂತಿಯಾಗಲಿ. ಯಾವ ಅಡ್ಡಿ ಆತಂಕಗಳೂ ಬಾರದಂತಾಗಲಿ. ಒಳಗೂ ಹೊರಗೂ, ಮೇಲೂ ಕೆಳಗೂ, ಎಡಕ್ಕೂ ಬಲಕ್ಕೂ, ಹಿಂದಕ್ಕೂ ಮುಂದಕ್ಕೂ ಶಾಂತಿಯಾಗಲಿ; ಅಶಾಂತಿಯಿದ್ದರೆ ಏನನ್ನೂ ಸಾಧಿಸಲಾಗದು. ಒಳಗಿನ ಶತ್ರುಗಳೂ ನಾಶವಾಗಿ ಹೊರಗಿನ ಶತ್ರುಗಳೂ ನಾಶವಾಗಿ ನಾವುಗಳು ನಿರಾತಂಕದಿಂದ ಬ್ರಹ್ಮವಿದ್ಯೆಯಲ್ಲಿ ಮುಂದುವರಿಯುವಂತಾಗಲಿ. <strong>ಶ್ರೇಯಾಂಸಿ ಬಹುವಿಘ್ನಾನಿ</strong>—ಎನ್ನುವಂತೆ ಒಳ್ಳೆಯ ಕೆಲಸಕಾರ್ಯಗಳಿಗೆ ನಾನಾರೀತಿಯ ಎಡರು ತೊಡರುಗಳಿರುತ್ತವೆ. ಎಲ್ಲ ವಿಘ್ನಗಳೂ ದೂರವಾಗಲಿ, ಎಲ್ಲ ಅಶುಭಗಳೂ ಶಮನವಾಗಲಿ—ಎಂದು ಇಲ್ಲಿ ಪ್ರಾರ್ಥಿಸಲಾಗಿದೆ.</p>
      <p><strong>ತಾಪತ್ರಯಗಳು ಶಮನವಾಗಬೇಕು. ಶಾಂತಿಃ ಶಾಂತಿಃ ಶಾಂತಿಃ</strong> ಎಂದು ಇಲ್ಲಿ ಮೂರು ಸಾರಿ <strong>ಶಾಂತಿ</strong>ಯನ್ನು ಹೇಳಿರುವುದು ಮೂರು ರೀತಿಯ ತಾಪಗಳು ಶಮನವಾಗಲಿ—ಎಂಬ ಉದ್ದೇಶದಿಂದ. ತಾಪ, ದುಃಖ, ಅನಿಷ್ಟ, ಅರಿಷ್ಟ, ತೊಂದರೆ, ಅಡ್ಡಿ , ಜಾಡ್ಯ, ಅಶಾಂತಿ, ಬೇಜಾರು, ಉಪದ್ರವ—ಎಲ್ಲವೂ ಪರ್ಯಾಯಪದಗಳು. ಇವುಗಳು ಎಲ್ಲಿಂದ? ಹೇಗೆ? ಯಾವಾಗ? ಏಕೆ? ಬರುತ್ತವೆಯೋ ಯಾರೂ ಹೇಳುವಂತಿಲ್ಲ. ಈ ತಾಪಗಳನ್ನು ಆಧ್ಯಾತ್ಮಿಕತಾಪ, ಆಧಿದೈವಿಕತಾಪ ಮತ್ತು ಆಧಿಭೌತಿಕತಾಪಗಳೆಂದು ಕರೆಯುತ್ತಾರೆ; ಆದ್ದರಿಂದಲೇ ಇವುಗಳಿಗೆ <strong>ತಾಪತ್ರಯ</strong>—ಎಂದು ಹೆಸರಾಗಿದೆ.</p>
      <p>ದೇಹದೊಳಗಿನ ತಾಪಕ್ಕೆ <strong>ಆಧ್ಯಾತ್ಮಿಕತಾಪ</strong> ಎಂದು ಹೆಸರು. ಅನಾರೋಗ್ಯ, ಆಲಸ್ಯ, ಅಶಾಂತಿ, ಚಾಂಚಲ್ಯ, ದೌರ್ಬಲ್ಯ, ಅಸ್ಥಿರತೆ, ಅಪಟುತ್ವ, ಕೋಪ, ಭಯ, ಅಹಂಕಾರ, ದುರಭಿಮಾನ, ಅಶ್ರದ್ಧೆ—ಮುಂತಾದ ಆಧ್ಯಾತ್ಮಿಕತಾಪಗಳೆಲ್ಲವೂ ದೂರವಾಗಲೆಂದು ಮೊದಲನೆಯ <strong>ಶಾಂತಿ</strong>ಯ ಪಾರಾಯಣ.</p>
      <p><strong>ಆಧಿದೈವಿಕತಾಪದ</strong> ಶಾಂತಿಗಾಗಿ ಎರಡನೆಯ <strong>ಶಾಂತಿ</strong>ಯ ಪಠನ. ಇಂದ್ರಿಯಾಭಿಮಾನಿದೇವತೆಗಳೂ ಶಾಂತರಾಗಿ ನಮ್ಮನ್ನು ಅನುಗ್ರಹಿಸುವಂತಾಗಲಿ. ದೇವತೆಗಳಿಂದ ನಮಗೆ ಬ್ರಹ್ಮವಿದ್ಯಾಪ್ರಾಪ್ತಿಗೆ ಅಡ್ಡಿಯಾಗದಂತಾಗಲಿ.</p>
      <p>ಇನ್ನು <strong>ಆಧಿಭೌತಿಕತಾಪದ</strong> ಶಮನಕ್ಕಾಗಿ ಮೂರನೆಯ <strong>ಶಾಂತಿ</strong>ಪಠನ. ಪಂಚಭೂತಗಳಿಂದ ನಮಗೆ ತೊಂದರೆಯಾಗದಂತಾಗಲಿ. ಭೂಕಂಪ, ಅಗ್ನಿಯಿಂದ ದುರಂತ, ಅತಿವೃಷ್ಟಿ ಅನಾವೃಷ್ಟಿಗಳಿಂದ ತೊಂದರೆ, ಬಿರುಗಾಳಿ, ಸುಂಟರಗಾಳಿ, ಅತಿಯಾದ ಬೇಸಿಗೆ—ಇತ್ಯಾದಿ ತಾಪಗಳೂ ಪರಿಹಾರವಾಗಲಿ ಎಂಬ ಉದ್ದೇಶದಿಂದ <strong>ಶಾಂತಿಃ ಶಾಂತಿಃ ಶಾಂತಿಃ</strong>—ಎಂದು ಒಟ್ಟು ಮೂರು ಬಾರಿ ಹೇಳುತ್ತೇವೆ. ಬ್ರಹ್ಮವಿದ್ಯಾಪ್ರಾಪ್ತಿಗೆ ಬೇಕಾದ ಸಾಧನೆಗಳು ನಿರ್ವಿಘ್ನತೆಯಿಂದ ಮುಂದುವರಿಯುವಂತಾಗಲಿ ಎಂದು ತಾತ್ಪರ್ಯ.</p>
      <p>ಈ ಶಾಂತಿಮಂತ್ರದಲ್ಲಿ ನಾಲ್ಕುಬಾರಿ <strong>ನಃ</strong> ಎಂಬ ಪದವನ್ನು ಬಳಸಿದೆ. ಇದು ಮಹ್ಯಂ-ಮೇ, ಆವಾಭ್ಯಾಂ-ನೌ, ಅಸ್ಯಭ್ಯಂ-<strong>ನಃ</strong>—ಎಂದು <strong>ಅಸ್ಮದ್</strong> ಶಬ್ದದ ಚತುರ್ಥೀ ವಿಭಕ್ತಿಯ ಬಹುವಚನದ ರೂಪ. <strong>ನಃ</strong> ಎಂದರೆ ನಮಗೆ ಎಂದರ್ಥ. <strong>ನಃ</strong> ಎಂಬ ಈ ಪದವು ಅಸ್ಮಾನ್-<strong>ನಃ</strong> ಎಂದು ದ್ವಿತೀಯಾ ಬಹುವಚನದಲ್ಲಿಯೂ ಇದೆ, ಮತ್ತು ಅಸ್ಮಾಕಂ-<strong>ನಃ</strong> ಎಂದು ಷಷ್ಠೀ ಬಹುವಚನದಲ್ಲಿಯೂ ಇದೆ. ಇಲ್ಲಿ ಗಮನಿಸಬೇಕಾದ ಮುಖ್ಯವಾದ ಅಂಶವೇನೆಂದರೆ ಬಹುವಚನದಲ್ಲಿ ಪ್ರಯೋಗ. ವಿದ್ಯಾರ್ಥಿಗಳೆಲ್ಲರೂ, ಶಿಷ್ಯರೆಲ್ಲರೂ, ಗುರುಶಿಷ್ಯರೆಲ್ಲರೂ ಕೂಡಿಕೊಂಡು ಸಮಷ್ಟಿಯಾಗಿ ಮಾಡುತ್ತಿರುವ ದೇವತಾಪ್ರಾರ್ಥನೆಯ ಶಾಂತಿಮಂತ್ರವಿದು.</p>
      <p>ನಮ್ಮಗಳನ್ನು ಮಿತ್ರಾದಿದೇವತೆಗಳು ಕಾಪಾಡಲಿ, ನಮಗೆ ಮಿತ್ರಾದಿದೇವತೆಗಳು ಮಂಗಳವನ್ನುಂಟುಮಾಡಲಿ, ನಮ್ಮಗಳ ಮನಸ್ಸನ್ನು ಮಿತ್ರಾದಿದೇವತೆಗಳು ಮಂಗಳವನ್ನಾಗಿ ಮಾಡಲಿ—ಎಂದರ್ಥ. ನಮಗೆ ಎಲ್ಲಾ ರೀತಿಯ ತಾಪತ್ರಯಗಳೂ ದೂರವಾಗಲಿ, ನಮ್ಮಗಳ ಅಧ್ಯಾತ್ಮ ಸಾಧನೆಯು ಹಾಗೂ ಬ್ರಹ್ಮವಿದ್ಯಾ ವಿಚಾರವು ನಿರ್ವಿಘ್ನವಾಗಿ ಸಾಂಗಮಂಗಳಪ್ರದವಾಗಿ ಮುಂದುವರಿಯಲಿ— ಎಂದು ನಾವುಗಳು ದೇವತೆಗಳನ್ನು ಪ್ರಾರ್ಥಿಸುತ್ತಿದ್ದೇವೆ.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="vertical-delimiter" />
    </section>
    <section class="level2 numbered" id="id-5.2">
      <h2 class="level2-title" epub:type="title"><span class="num">೨.</span>ಸಹ ನಾವವತು</h2>
      <p class="verse">೨. ಓಮ್॥ ಸಹ ನಾವವತು॥ಸಹ ನೌ ಭುನಕ್ತು । ಸಹ ವೀರ್ಯಂ ಕರವಾವಹೈ । ತೇಜಸ್ವಿ ನಾವಧೀತಮಸ್ತು । ಮಾ ವಿದ್ವಿಷಾವಹೈ॥</p>
      <p class="text-center"><strong>ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಕೃಷ್ಣಯಜುರ್ವೇದೀಯಾ ತೈತ್ತಿರೀಯೋಪನಿಷತ್<br/>—ಕೃಷ್ಣಯಜುರ್ವೇದೀಯಾ ಕಾಠಕೋಪನಿಷತ್</p>
      <p><strong>ಪದಚ್ಛೇದ</strong>: ಸಹ ನೌ ಅವತು। ಸಹ ನೌ ಭುನಕ್ತು। ಸಹ ವೀರ್ಯಂ ಕರವಾವಹೈ। ತೇಜಸ್ವಿ ನೌ ಅಧೀತಮ್ ಅಸ್ತು। ಮಾ ವಿದ್ವಿಷಾವಹೈ॥</p>
      <p><strong>ಅನ್ವಯಾರ್ಥ</strong>: ನೌ = ನಮ್ಮಿಬ್ಬರನ್ನೂ, ಗುರುಶಿಷ್ಯರಿಬ್ಬರನ್ನೂ, ಸಹ = ಜೊತೆಯಲ್ಲಿಯೇ, ಅವತು = ಪರಮಾತ್ಮನು ಕಾಪಾಡಲಿ; ನೌ = ನಮ್ಮಿಬ್ಬರನ್ನೂ, ಸಹ = ಜೊತೆಯಲ್ಲಿಯೇ, ಭುನಕ್ತು = ಫಲಗಳನ್ನು ಅನುಭವಿಸುವಂತೆ ಭಗವಂತನು ಕಾಪಾಡಲಿ; ವೀರ್ಯಮ್ = ಬ್ರಹ್ಮವಿದ್ಯೆಯ ವೀರ್ಯವನ್ನು, ಸಹ = ನಾವಿಬ್ಬರೂ ಜೊತೆಯಲ್ಲಿ ಸೇರಿಕೊಂಡೇ, ಕರವಾವಹೈ = ಉಂಟುಮಾಡುವಂತಾಗಲಿ; ನೌ = ನಮ್ಮಿಬ್ಬರ, ಅಧೀತಮ್ = ವೇದಾಂತಗಳ ಅಧ್ಯಯನವು, ತೇಜಸ್ವಿ = ತೇಜಸ್ವಿಯಾಗಿ, ಅಸ್ತು = ಆಗಲಿ; ಮಾ ವಿದ್ವಿಷಾವಹೈ = ನಾವಿಬ್ಬರೂ ಪರಸ್ಪರ ದ್ವೇಷಿಸದಂತಾಗಲಿ; ಓಂ ಶಾಂತಿಃ ಶಾಂತಿಃ ಶಾಂತಿಃ = ತಾಪತ್ರಯಗಳು ನಮ್ಮಿಂದ ದೂರವಾಗಲಿ.</p>
      <p><strong>ವಿವರಣೆ</strong>: <strong>ಸಹ ನಾವವತು</strong>: ವೇದವೇದಾಂತಪ್ರತಿಪಾದ್ಯನೂ ಸರ್ವಾಂತರ್ಯಾಮಿಯೂ ಆದ ಪರಮಾತ್ಮನು ನಮ್ಮಿಬ್ಬರನ್ನೂ ಜೊತೆಯಲ್ಲಿಯೇ ಕಾಪಾಡಲಿ. ಗುರುವನ್ನು ಬಿಟ್ಟು ಶಿಷ್ಯನಾಗಲೀ, ಶಿಷ್ಯನನ್ನಗಲಿ ಗುರುವಾಗಲೀ ಇರದಂತಾಗಲಿ. ಗುರುವೂ ಶಿಷ್ಯನೂ ಆರೋಗ್ಯವಂತರಾಗಿರುವಂತೆ ಭಗವಂತನು ಇಬ್ಬರನ್ನೂ ಕಾಪಾಡಲಿ. ಗುರುವಿಗೆ ಮನಸ್ತಾಪವಾಗದಂತೆಯೂ ಶಿಷ್ಯನಿಗೆ ವೇದಾಂತವಿದ್ಯೆಯಲ್ಲಿ ಅನಾದರವು ಉಂಟಾಗದಂತೆಯೂ ಪರಮಾತ್ಮನು ಇಬ್ಬರನ್ನೂ ಅನುಗ್ರಹಿಸಲಿ. ಗುರುವು ಆರೋಗ್ಯವಂತನಾಗಿದ್ದು ಶಿಷ್ಯನು ರೋಗಿಷ್ಠನಾಗಿರಬಾರದು, ಶಿಷ್ಯನು ದೃಢಕಾಯನಾಗಿದ್ದು ಗುರುವು ದುರ್ಬಲನಾಗಿರ ಬಾರದು; ನಾವಿಬ್ಬರೂ ಆರೋಗ್ಯವಂತರಾಗಿ ಹಾಗೂ ದೃಢಸಂಕಲ್ಪವುಳ್ಳವರಾಗಿ ಸಮಾನಮನಸ್ಕರಾಗಿರುವಂತೆ ನಮ್ಮಿಬ್ಬರನ್ನೂ ಪರಮಾತ್ಮನು ಕಾಪಾಡಲಿ.</p>
      <p><strong>ಸಹ ನೌ ಭುನಕ್ತು</strong> : ನಮ್ಮಿಬ್ಬರನ್ನೂ ಪರಬ್ರಹ್ಮವು ಜೊತೆಯಲ್ಲಿಯೇ ಪೋಷಿಸಲಿ. ನಾವಿಬ್ಬರೂ ಜೊತೆಯಲ್ಲಿ ಮೋಕ್ಷಾನಂದವನ್ನು ಅನುಭವಿಸುವಂತಾಗಲಿ. ನಾವಿಬ್ಬರೂ ಆರೋಗ್ಯಸಂಪತ್ತನ್ನೂ ಆನಂದಸಂಪತ್ತನ್ನೂ ಬ್ರಹ್ಮಜ್ಞಾನಸಂಪತ್ತನ್ನೂ ಸಮಾನವಾಗಿ ಸಂತೋಷವಾಗಿ ಅನುಭವಿಸುವಂತಾಗಲಿ. ಒಬ್ಬನು ನಿತ್ಯೋತ್ಸಾಹಿಯಾಗಿದ್ದು ಮತ್ತೊಬ್ಬನು ನಿರುತ್ಸಾಹಿಯಾಗಿರದಂತಾಗಲಿ. ಅಧ್ಯಯನನಿಷ್ಠನಾದ ಶಿಷ್ಯನಾದ ನಾನೂ ಅಧ್ಯಾಪನಪರನಾದ ಗುರುವೂ ಜೊತೆಯಲ್ಲಿ ವೇದಾಂತಚಿಂತನೆಯ ಫಲವಾದ ಶಾಂತಿಯನ್ನೂ ತೃಪ್ತಿಯನ್ನೂ ಅನುಭವಿಸುವಂತೆ ಭಗವಂತನು ನಮ್ಮಿಬ್ಬರನ್ನೂ ಅನುಗ್ರಹಿಸಲಿ.</p>
      <p><strong>ಸಹ ವೀರ್ಯಂ ಕರವಾವಹೈ</strong>: ನಾವಿಬ್ಬರೂ ಬ್ರಹ್ಮವಿದ್ಯೆಯ ವೀರ್ಯವನ್ನು ಜೊತೆಯಲ್ಲಿಯೇ ಉಂಟುಮಾಡುವಂತಾಗಲಿ. ಬ್ರಹ್ಮವಿದ್ಯೆಯನ್ನು ಉಪದೇಶಿಸುವವನು ಗುರುವಾದರೆ, ಬ್ರಹ್ಮವಿದ್ಯೆಯನ್ನು ಪಡೆಯುವವನು ಶಿಷ್ಯ. ಶಿಷ್ಯವಾತ್ಸಲ್ಯದಿಂದ, ಉತ್ಸಾಹದಿಂದ ಗುರುವು ಶಿಷ್ಯನಿಗೆ ಉಪದೇಶಮಾಡಬೇಕು; ಅದನ್ನು ಗುರುಭಕ್ತಿಯಿಂದ, ಶ್ರದ್ಧೆಯಿಂದ, ಉತ್ಸಾಹದಿಂದ ಶಿಷ್ಯನು ಕಲಿಯಬೇಕು; ಆಗಲೇ ಆ ವಿದ್ಯೆಯು ಸವೀರ್ಯವಾಗುತ್ತದೆ. ಗುರುಶಿಷ್ಯರಿಬ್ಬರೂ ಸಮಾನಮನಸ್ಕರಾಗಿ ಪ್ರವೃತ್ತರಾದರೆ ಮಾತ್ರವೇ ಅದು ವೀರ್ಯವತ್ತಾದ ಬ್ರಹ್ಮವಿದ್ಯೆಯಾಗಿ ಮೆರೆಯುತ್ತದೆ. ಹೀಗಾಗುವಂತೆ ಭಗವಂತನು ನಮ್ಮಿಬ್ಬರನ್ನೂ ಪ್ರೇರಿಸಲಿ, ಅನುಗ್ರಹಿಸಲಿ, ರಕ್ಷಿಸಲಿ, ಸಲಹಲಿ.</p>
      <p><strong>ತೇಜಸ್ವಿ ನಾವಧೀತಮಸ್ತು</strong>: ನಾವಿಬ್ಬರೂ ಸೇರಿಕೊಂಡು ಮಾಡುತ್ತಿರುವ ಈ ವೇದಾಂತಚಿಂತನೆಯು ತೇಜಸ್ವಿಯಾಗಲಿ, ನಮ್ಮ ಅಧ್ಯಯನ ಅಧ್ಯಾಪನಗಳು ಟೊಳ್ಳಾಗುವುದು ಬೇಡ, ವ್ಯರ್ಥವಾಗುವುದು ಬೇಡ. ಗುರುವು ಉಪದೇಶಿಸಿದ್ದು, ಹಾಗೂ ಶಿಷ್ಯನು ಗ್ರಹಿಸಿದ್ದು—ಎರಡೂ ಫಲಕಾರಿಯಾಗಲಿ. ಗುರುಶಿಷ್ಯರಿಬ್ಬರೂ ಸೇರಿಕೊಂಡು ಮಾಡುತ್ತಿರುವ ಈ ವೇದಾಂತಚಿಂತನೆಯಿಂದ ಬ್ರಹ್ಮಜ್ಞಾನವು ಉದಯಿಸಿ ಲೋಕಕ್ಕೆ ಕಲ್ಯಾಣವಾಗುವಂತಾಗಲಿ.</p>
      <p><strong>ಮಾ ವಿದ್ವಿಷಾವಹೈ</strong>: ನಾವಿಬ್ಬರೂ ಪರಸ್ಪರ ದ್ವೇಷಿಸದಂತಾಗಲಿ. ಇದು ಶಿಷ್ಯನ ಪ್ರಾರ್ಥನೆ. ಭಗವಂತನೆ, ನಾನು ನನ್ನ ಗುರುವನ್ನು ದ್ವೇಷಿಸದಂತೆ ನನ್ನನ್ನು ಕಾಪಾಡು; ಹಾಗೆಯೇ ನನ್ನ ಸದ್ಗುರುವು ನನ್ನನ್ನು ದ್ವೇಷಿಸದಂತೆ ಗುರುವನ್ನೂ ಕಾಪಾಡು. ಏನಾದರೂ ಕ್ಷುದ್ರವಿಚಾರಗಳಿಂದ ಗುರುಶಿಷ್ಯರಿಗೆ ಪರಸ್ಪರ ದ್ವೇಷವು ಉಂಟಾಗಿಬಿಟ್ಟರೆ ಅದರಿಂದ ಬ್ರಹ್ಮವಿದ್ಯಾಪ್ರಾಪ್ತಿಗೆ ಅಡ್ಡಿಯಾದೀತಲ್ಲವೆ? ಹಾಗಾಗುವುದು ಖಂಡಿತಾ ಬೇಡ. ಗುರುವಿನಲ್ಲಿರಬಹುದಾದ ದೋಷಗಳನ್ನು ಮರೆಯುವಂತೆ ನನ್ನನ್ನು ಅನುಗ್ರಹಿಸು. ನನ್ನಲ್ಲಿರುವ ದೌರ್ಬಲ್ಯಗಳನ್ನು ಕ್ಷಮಿಸುವಂತೆ ನನ್ನ ಗುರುವನ್ನೂ ಅನುಗ್ರಹಿಸು. ಯಾವ ಕಾರಣಕ್ಕೂ ಬ್ರಹ್ಮವಿದ್ಯಾಸಂಪಾದನೆಗೆ ಅಡ್ಡಿಯಾಗದಂತೆ ಎಲೈ ಭಗವಂತನೆ, ನಮ್ಮಿಬ್ಬರನ್ನೂ ಅನುಗ್ರಹಿಸು ಎಂದು ಶಿಷ್ಯನು ಭಗವಂತನನ್ನು ಪ್ರಾರ್ಥಿಸುತ್ತಿದ್ದಾನೆ.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.3">
      <h2 class="level2-title" epub:type="title"><span class="num">೩.</span>ಯಶ್ಛಂದಸಾಮೃಷಭೋ </h2>
      <p class="verse">೩. ಓಮ್ ॥ ಯಶ್ಛಂದಸಾಮೃಷಭೋ ವಿಶ್ವರೂಪಃ । ಛಂದೋಭ್ಯೋಽಧ್ಯಮೃತಾತ್ ಸಂಬಭೂವ । ಸ ಮೇಂದ್ರೋ ಮೇಧಯಾ ಸ್ಪೃಣೋತು । ಅಮೃತಸ್ಯ ದೇವ ಧಾರಣೋ ಭೂಯಾಸಮ್ । ಶರೀರಂ ಮೇ ವಿಚರ್ಷಣಮ್ । ಜಿಹ್ವಾ ಮೇ ಮಧುಮತ್ತಮಾ । ಕರ್ಣಾಭ್ಯಾಂ ಭೂರಿ ವಿಶ್ರುವಮ್ । ಬ್ರಹ್ಮಣಃ ಕೋಶೋಽಸಿ ಮೇಧಯಾ ಪಿಹಿತಃ । ಶ್ರುತಂ ಮೇ ಗೋಪಾಯ॥</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಕೃಷ್ಣಯಜುರ್ವೇದೀಯಾ ತೈತ್ತಿರೀಯೋಪನಿಷತ್</p>
      <p><strong>ಪದಚ್ಛೇದ:</strong> ಯಃ ಛಂದಸಾಮ್ ಋಷಭಃ ವಿಶ್ವರೂಪಃ। ಛಂದೋಭ್ಯಃ ಅಧಿ ಅಮೃತಾತ್ ಸಂಬಭೂವ। ಸಃ ಮಾ ಇಂದ್ರಃ ಮೇಧಯಾ ಸ್ಪೃಣೋತು। ಅಮೃತಸ್ಯ ದೇವ ಧಾರಣಃ ಭೂಯಾಸಮ್। ಶರೀರಂ ಮೇ ವಿಚರ್ಷಣಮ್। ಜಿಹ್ವಾ ಮೇ ಮಧುಮತ್ತಮಾ। ಕರ್ಣಾಭ್ಯಾಂ ಭೂರಿ ವಿಶ್ರುವಮ್। ಬ್ರಹ್ಮಣಃ ಕೋಶಃ ಅಸಿ ಮೇಧಯಾ ಅಪಿಹಿತಃ। ಶ್ರುತಂ ಮೇ ಗೋಪಾಯ॥</p>
      <p><strong>ಅನ್ವಯಾರ್ಥ:</strong> ಯಃ = ಯಾವುದು, ಛಂದಸಾಮ್ = ವೇದಮಂತ್ರಗಳಲ್ಲಿ, ಋಷಭಃ = ಶ್ರೇಷ್ಠವಾಗಿರುತ್ತದೆಯೋ, ವಿಶ್ವರೂಪಃ = ಈ ಜಗತ್ತನ್ನೇ ತುಂಬಿಕೊಂಡಿರುತ್ತದೆಯೋ, ಛಂದೋಭ್ಯಃ = ವೇದಗಳಿಂದ, ಅಧಿ = ಸಾರವಾಗಿ, ಮೇಲಕ್ಕೆ, ಅಮೃತಾತ್ = ಅಮೃತವಾದ ವೇದಗಳಿಂದ, ಸಂಬಭೂವ = ಹುಟ್ಟಿರುತ್ತದೆಯೋ; ಸಃ = ಅಂಥ, ಇಂದ್ರಃ = ಶ್ರೇಷ್ಠವೂ ಪವಿತ್ರವೂ ಮಂಗಳವೂ ಆಗಿರುವ, ಓಂಕಾರಸ್ವರೂಪಿಯಾದ ಪರಮಾತ್ಮನು, ಮಾ = ನನ್ನನ್ನು, ಮೇಧಯಾ = ಬ್ರಹ್ಮವಿದ್ಯಾರೂಪವಾದ ಪ್ರಜ್ಞೆಯಿಂದ, ಸ್ಪೃಣೋತು = ಬಲಗೊಳಿಸಲಿ, ವೃದ್ಧಿಗೊಳಿಸಲಿ. ದೇವ = ಪ್ರಕಾಶಸ್ವರೂಪನಾದ ಎಲೈ ಭಗವಂತನೆ, ನಾನು, ಅಮೃತಸ್ಯ = ಅಮೃತವಾದ ಪರಮಾತ್ಮನನ್ನು, ಧಾರಣಃ = ಅರ್ಥಮಾಡಿಕೊಂಡು ಆ ಸ್ವರೂಪನೇ, ಭೂಯಾಸಮ್ = ಆಗುವಂತಾಗಲಿ. ಮೇ = ನನ್ನ, ಶರೀರಮ್ = ಶರೀರವು, ವಿಚರ್ಷಣಮ್ = ಆತ್ಮಜ್ಞಾನವನ್ನು ಹೊಂದಲು ಯೋಗ್ಯವಾಗಲಿ. ಮೇ = ನನ್ನ, ಜಿಹ್ವಾ = ನಾಲಿಗೆಯು, ಮಧುಮತ್ತಮಾ = ಮಧುರವಾದ, ಮಂಗಳಕರವಾದ ಮಾತುಗಳನ್ನೇ ಆಡುವಂತಾಗಲಿ. ಕರ್ಣಾಭ್ಯಾಂ = ಎರಡೂ ಕಿವಿಗಳಿಂದ, ಭೂರಿ = ಬ್ರಹ್ಮದ ವಿಚಾರ ವನ್ನೇ, ವಿಶ್ರುವಮ್ = ನಾನು ಕೇಳುವಂತಾಗಲಿ. ಎಲೈ ಓಂಕಾರವೆ, ನೀನು, ಬ್ರಹ್ಮಣಃ = ಪರಮಾತ್ಮನ, ಕೋಶಃ = ಒರೆಯಾಗಿ, ಅಸಿ = ಇದ್ದೀಯೆ; ಮೇಧಯಾ = ಲೌಕಿಕ ಪ್ರಜ್ಞೆಗಳಿಂದ ನೀನು, ಪಿಹಿತಃ= ಮುಚ್ಚಲ್ಪಟ್ಟಿರುತ್ತೀಯೆ. ಮೇ = ನನ್ನ, ಶ್ರುತಂ = ಶ್ರುತವನ್ನು, ನಾನು ಶ್ರವಣಮಾಡಿದ್ದನ್ನು, ಗೋಪಾಯ = ಮರೆಯದಂತೆ ಕಾಪಾಡು.</p>
      <p><strong>ವಿವರಣೆ</strong>: ಈ ಮಂತ್ರದಲ್ಲಿ ಓಂಕಾರದ ಪ್ರಾರ್ಥನೆಯು ಇರುತ್ತದೆ. ಓಂಕಾರವು ವಿಶ್ವರೂಪವಾಗಿದೆ. ವಾಕ್ ಪ್ರಪಂಚವನ್ನೆಲ್ಲ ವ್ಯಾಪಿಸಿರುವ ಓಂಕಾರವು ಸರ್ವಸ್ವರೂಪವಾಗಿರುತ್ತದೆ. ಓಂಕಾರವು ವೇದಗಳ ಸಾರವೂ, ಮಂತ್ರಗಳ ಸಾರವೂ ಆಗಿರುತ್ತದೆ. ಸಕಲ ಮಂತ್ರಗಳ ಸಾರವೇ ಓಂಕಾರವಾಗಿರುತ್ತದೆ. ಓಂಕಾರವು ಅಮೃತವಾದ ಛಂದಸ್ಸುಗಳಿಂದ ಎಂದರೆ ವೇದಗಳಿಂದ ಹೊರಹೊಮ್ಮಿರುವ ಗಟ್ಟಿಯಾದ ಸಾರವಾದ ತತ್ತ್ವವು.</p>
      <p>ಈ ಸಾರಭೂತವಾದ ಓಂಕಾರವು ಇಂದ್ರನಾಗಿರುತ್ತದೆ. ಇಂದ್ರನೆಂದರೆ ಪ್ರಕಾಶಸ್ವರೂಪವಾದ, ಸಮರ್ಥವಾದ, ತೇಜಃಪುಂಜವಾಗಿರುತ್ತದೆ. ಇಂಥ ಓಂಕಾರವು ನನ್ನನ್ನು ಮೇಧಾಸಾಮರ್ಥ್ಯದಿಂದ ಬಲಪಡಿಸಲಿ. ನನಗೆ ಮೇಧಾ ಪ್ರಜ್ಞಾಧಾರಣಸಾಮರ್ಥ್ಯಗಳನ್ನು ಓಂಕಾರವು ಉಂಟುಮಾಡಲಿ. ಪ್ರಣವಸ್ವರೂಪವಾದ ಓಂಕಾರವು ನನ್ನ ಬುದ್ಧಿವೃತ್ತಿಗಳನ್ನು ಚುರುಕುಗೊಳಿಸಿ ಶುದ್ಧವನ್ನಾಗಿಸಿ ಆತ್ಮಜ್ಞಾನಕ್ಕೆ ಉಪಾಯವನ್ನಾಗಿ ಮಾಡಲಿ.</p>
      <p>ಎಲೈ ಸ್ವಯಂಪ್ರಕಾಶರೂಪವಾದ ಓಂಕಾರವೇ, ನೀನು ಅಮೃತವನ್ನು ಧರಿಸಿರುತ್ತೀಯೆ. ಇಲ್ಲಿ ಅಮೃತವೆಂದರೆ ಮೋಕ್ಷ. ಮೋಕ್ಷಕ್ಕೆ ಸಾಧನವಾಗಿರುವ ಬ್ರಹ್ಮಾತ್ಮಜ್ಞಾನವನ್ನು ನೀನು ಧರಿಸಿರುತ್ತೀಯೆ. ಓಂಕಾರದ ಮೂಲಕವಾಗಿಯೇ ಸಾಧಕರು ಬ್ರಹ್ಮಜ್ಞಾನವನ್ನು ಹೊಂದಬೇಕಾಗಿರುತ್ತದೆ. ಪ್ರಣವಸ್ವರೂಪಿಯಾದ ಭಗವಂತನ ಕೃಪಾನುಗ್ರಹದಿಂದಲೇ ನಮಗೆ ಆತ್ಮಜ್ಞಾನವೂ ಮುಕ್ತಿಯೂ ದೊರಕಬೇಕಾಗಿರುತ್ತದೆ. ಭಗವಂತನ ಹಾಗೂ ಸದ್ಗುರುಗಳ ಅನುಗ್ರಹವನ್ನು ನಾವುಗಳು ಸದಾ ಸಂಪಾದಿಸಿಕೊಳ್ಳುವಂತಾಗಲಿ.</p>
      <p>ನನ್ನೀ ಶರೀರವು ಸಮರ್ಥವಾಗಲಿ, ಬಲಿಷ್ಠವಾಗಲಿ; ದೇಹವು ದೃಢವಾಗಿರುವಂತೆ, ಎಲೈ ಪರಮಾತ್ಮನೇ, ನನ್ನನ್ನು ಅನುಗ್ರಹಿಸು. ಶರೀರವು ಆರೋಗ್ಯವಾಗಿದ್ದರೇ ಅಲ್ಲವೇ, ಏನಾದರೂ ಆಧ್ಯಾತ್ಮಿಕ ಸಾಧನೆಗಳನ್ನು ಮಾನವನು ಮಾಡಬಲ್ಲ! ಶರೀರವು ಯಾವಾಗಲೂ ರೋಗಗಳಿಂದ ತುಂಬಿದ್ದರೆ ಅಂಥವನು ಏನೂ ಸಾಧಿಸಲಾರನು! ನನ್ನ ಈ ಶರೀರವು ನೀರೋಗವಾಗಿರುವಂತೆ, ಬಲಿಷ್ಠವಾಗಿರುವಂತೆ, ಪರಮಾತ್ಮನೇ, ನನ್ನನ್ನು ಕರುಣಿಸು.</p>
      <p>ನನ್ನ ನಾಲಿಗೆಯು ಯಾವಾಗಲೂ ಮಧುವನ್ನುಳ್ಳದ್ದಾಗಿರಲಿ. ನಾನು ಸದಾ ಹಸನ್ಮುಖಿಯಾಗಿ ಮೃದುಮಧುರವಾದ ಮಾತುಗಳನ್ನೇ ಆಡುತ್ತಿರುವಂತಾಗಲಿ. ನನ್ನ ಮಾತುಗಳಿಂದ ಇತರರಿಗೆ ಶಾಂತಿ ಆನಂದಗಳು, ತೃಪ್ತಿ ಸಂತೋಷಗಳು ಉಂಟಾಗುವಂತಾಗಲಿ. ನನ್ನ ಮಾತುಗಳು ಸತ್ಯ ಪ್ರಿಯ ಹಿತಮಿತವಾಗಿರುವಂತೆ, ಎಲೈ ಪರಮಾತ್ಮನೇ ನನ್ನನ್ನು ಕಾಪಾಡು. ನನ್ನ ನಾಲಿಗೆಯಿಂದ ಎಂದೆಂದಿಗೂ ಅನೃತವಾದ ಅಪ್ರಿಯವಾದ ಅಹಿತವಾದ ಮಾತುಗಳು ಬಾರದಂತಾಗಲಿ. <strong>ಪ್ರಿಯವಾಕ್ಯಪ್ರದಾನೇನ ಸರ್ವೇ ತುಷ್ಯಂತಿ ಜಂತವಃ</strong> ಎನ್ನುವ ಸುಭಾಷಿತವು ನನ್ನ ಪಾಲಿಗೆ ಸತ್ಯವಾಗಲಿ.</p>
      <p>ಈ ಎರಡೂ ಕಿವಿಗಳಿಂದ ನಾನು ಮಂಗಳಕರವಾದ ವೇದಾಂತಸಂದೇಶಗಳನ್ನೇ ಸದಾ ಕೇಳುವಂತಾಗಲಿ. ಗುರುಗಳ, ಸಂತರ, ಮಹಾತ್ಮರ ಹಿತಸಂದೇಶಗಳನ್ನು ನಾನು ಯಾವಾಗಲೂ ಕೇಳುವಂತಾಗಲಿ. ಕೂತಾಗ, ನಿಂತಾಗ, ಓಡಾಡುವಾಗ, ಕೆಲಸಕಾರ್ಯಗಳನ್ನು ಮಾಡುವಾಗ, ಮಲಗುವಾಗ, ಆತ್ಮಜ್ಞಾನದ ಉಪದೇಶಗಳನ್ನು ನಾನು ಕೇಳುವಂತಾಗಲಿ. ಆತ್ಮಜ್ಞಾನಪ್ರಾಪ್ತಿಗೆ ವೇದಾಂತವಾಕ್ಯಗಳ ಶ್ರವಣವು ಅತ್ಯಂತ ಮುಖ್ಯವಾದ ಸಾಧನವಲ್ಲವೆ? ವೇದಗಳಿಗೆ ‘ಶ್ರುತಿ’—ಎಂದೇ ಹೆಸರು. ಸದ್ಗುರುಗಳು ಪ್ರೀತಿಯಿಂದ ಹೇಳಬೇಕು, ಸಾಧಕರಾದ ಶಿಷ್ಯರು ಅದನ್ನು ಶ್ರದ್ಧೆಯಿಂದ ಕೇಳಬೇಕು. ಆಗಲೇ ಸಾಧಕರಿಗೆ ಆತ್ಮಜ್ಞಾನವೂ ಹಾಗೂ ಮುಕ್ತಿಯೂ ಉಂಟಾಗುತ್ತವೆ.</p>
      <p>ಎಲೈ ಓಂಕಾರವೇ, ನೀನು ಪರಬ್ರಹ್ಮಕ್ಕೆ ಕೋಶವಾಗಿರುತ್ತೀಯೆ. ಕತ್ತಿಗೆ ಒರೆಯು ಆಶ್ರಯವಾಗಿರುವಂತೆ ಓಂಕಾರವು ಪರಬ್ರಹ್ಮಕ್ಕೆ ಆಶ್ರಯವಾಗಿರುತ್ತದೆ. ಓಂಕಾರೋಪಾಸನೆಯಿಂದ, ಪ್ರಣವಾನುಸಂಧಾನದಿಂದ ಸಾಧಕರು ಪರಬ್ರಹ್ಮದ ಜ್ಞಾನವನ್ನೇ ಹೊಂದಿಬಿಡುತ್ತಾರೆ. ಶ್ರದ್ಧೆಯಿಂದ ಹಾಗೂ ಏಕಾಗ್ರತೆಯಿಂದ ಓಂಕಾರವನ್ನು ಅನುಸಂಧಾನಮಾಡುತ್ತಿದ್ದರೆ ಅಂಥವರಿಗೆ ಸುಲಭವಾಗಿ ಬ್ರಹ್ಮಜ್ಞಾನವಾಗಿಬಿಡುತ್ತದೆ. ಪ್ರಣವವು ಬ್ರಹ್ಮ ಜ್ಞಾನಕ್ಕೆ ಬೀಗದಕೈ ಇದ್ದಂತೆ. ಆದ್ದರಿಂದಲೇ ಯತಿಗಳು ಸದಾ ಪ್ರಣವಾನುಸಂಧಾನನಿರತರಾಗಿರುತ್ತಾರೆ. ಓಂಕಾರವೊಂದಿದ್ದರೆ, ಬ್ರಹ್ಮಾತ್ಮಜ್ಞಾನಪ್ರಾಪ್ತಿಗೆ ಹಾಗೂ ಮುಕ್ತಿಪ್ರಾಪ್ತಿಗೆ ಅಷ್ಟೇ ಸಾಕು!</p>
      <p>ಓಂಕಾರಸ್ವರೂಪಿಯಾದ ಪರಬ್ರಹ್ಮತತ್ತ್ವವು ಲೌಕಿಕಜ್ಞಾನದಿಂದ ಮುಚ್ಚಿಹೋಗಿರುತ್ತದೆ. <strong>ಮೇಧಯಾ ಲೌಕಿಕಪ್ರಜ್ಞಯಾ, ಪಿಹಿತಃ ಆಚ್ಛಾದಿತಃ, ಸ ತ್ವಂ ಸಾಮಾನ್ಯಪ್ರಜ್ಞೈಃ ಅವಿದಿತತತ್ತ್ವಃ</strong>—ಎಂದು ಶಾಂಕರಭಾಷ್ಯ. ಎಲೈ ಪರಮಾತ್ಮನೆ, ನೀನು ಲೌಕಿಕಪ್ರಜ್ಞೆಯಿಂದ ಆವರಿಸಲ್ಪಟ್ಟವನಾಗಿರುತ್ತೀಯೆ. ಲೌಕಿಕಪ್ರಜ್ಞೆಯುಳ್ಳ ಸಾಮಾನ್ಯರು ನಿನ್ನ ಸ್ವರೂಪವನ್ನು ಸರಿಯಾಗಿ ಅರಿಯರು ಎಂದರ್ಥ. ಪರಮಾತ್ಮನು ಸರ್ವಸ್ವರೂಪನಾಗಿ ಸರ್ವಾಂತರ್ಯಾಮಿಯಾಗಿ ಸರ್ವಗತನಾಗಿದ್ದರೂ ಅಜ್ಞಾನಿಗಳು ಈ ಪರಮಾತ್ಮನನ್ನು ಅರಿಯರು, ಏಕೆಂದರೆ ಇವರ ಚಿಂತನೆಯೆಲ್ಲ ಅನಾತ್ಮವಿಷಯಗಳಲ್ಲಿಯೇ ಮುಳುಗಿರುತ್ತದೆ. ಬಾಹ್ಯವಿಷಯಗಳಲ್ಲಿಯೇ ಸದಾ ಮಗ್ನರಾಗಿರುವವರಿಗೆ ಹೇಗೆ ತಾನೆ ಪ್ರತ್ಯಗಾತ್ಮನ ಅರಿವು ಆದೀತು?</p>
      <p>ಎಲೈ ಪ್ರಣವಸ್ವರೂಪಿ ಪರಮಾತ್ಮನೆ, ಸದ್ಗುರುಗಳಿಂದ ನಾನು ಕೇಳಿರುವುದನ್ನು ಚೆನ್ನಾಗಿ ಕಾಪಾಡು. ಶ್ರವಣವು ಎಷ್ಟು ಮುಖ್ಯವಾದದ್ದೋ ಅದರ ರಕ್ಷಣೆಯೂ ಅಷ್ಟೇ ಮುಖ್ಯವಾದದ್ದು. ಸುಮ್ಮನೆ ಈ ಕಿವಿಯಲ್ಲಿ ಕೇಳಿದ್ದನ್ನು ಆ ಕಿವಿಯಿಂದ ಮರೆಯುತ್ತಾ ಹೋದರೆ ಪ್ರಯೋಜನವೇನು? ಹಣವನ್ನು ಸಂಪಾದಿಸುವುದಕ್ಕಿಂತಲೂ ಸಂಪಾದಿಸಿದ್ದನ್ನು ಕಾಪಾಡಿಕೊಳ್ಳುವುದು ಮುಖ್ಯವಲ್ಲವೆ? ಗುರುಗಳಿಂದ ನಾನು ಏನೇನನ್ನು ಕೇಳುತ್ತೇನೆಯೋ ಅದೆಲ್ಲವೂ ನನ್ನೊಳಗೇ ಉಳಿಯುವಂತೆ ಮಾಡು, ಶ್ರವಣಮಾಡಿದ್ದೆಲ್ಲವೂ ನನಗೆ ಅರ್ಥವಾಗುವಂತೆ ಮಾಡು, ಅದರಿಂದ ಆತ್ಮಜ್ಞಾನವು ಹುಟ್ಟುವಂತೆಯೂ ಮಾಡು. ಎಲೈ ಪರಮಾತ್ಮನೇ, ನನಗೆ ಗ್ರಹಣಶಕ್ತಿಯನ್ನೂ, ಸ್ಮರಣಶಕ್ತಿಯನ್ನೂ, ಮೇಧಾಪ್ರಜ್ಞಾಸಾಮರ್ಥ್ಯಗಳನ್ನೂ ಕರುಣಿಸಿ ನನ್ನನ್ನು ರಕ್ಷಿಸು ಎಂದರ್ಥ. ಈಗಿನ ಕಾಲದ ವಿದ್ಯಾರ್ಥಿಗಳಿಗೆ ಸ್ಮರಣಶಕ್ತಿಯಾಗಲೀ, ಮೇಧಾಸಾಮರ್ಥ್ಯವಾಗಲೀ ಇಲ್ಲವೇ ಇಲ್ಲ. ಅಂಥ ವಿದ್ಯಾರ್ಥಿಗಳು ಈ ಮೇಲಿನ ಶಾಂತಿಮಂತ್ರವನ್ನು ಸರಿಯಾಗಿ ಹಾಗೂ ಸ್ಪಷ್ಟವಾಗಿ ಮತ್ತು ಗಟ್ಟಿಯಾಗಿ ಪಾರಾಯಣಮಾಡುವುದರಿಂದ ಅವರಿಗೆ ನಿಶ್ಚಿತವಾಗಿಯೂ ಶ್ರದ್ಧಾ ಮೇಧಾ ಪ್ರಜ್ಞಾ ಧಾರಣ ಸಾಮರ್ಥ್ಯಗಳು ಹೆಚ್ಚುತ್ತವೆ. ಇನ್ನು ಅಧ್ಯಾತ್ಮಸಾಧಕರಂತೂ ಈ ಮಂತ್ರವನ್ನು ಸದಾ ಪಾರಾಯಣಮಾಡುತ್ತಿರಬೇಕು.ಈಗಿನ ಕಾಲಕ್ಕೆ, ಇಂದಿನ ಪೀಳಿಗೆಯ ಬಾಲಕರಿಗೆ ಈ ಶಾಂತಿಮಂತ್ರವು ತುಂಬಾ ಪ್ರಯೋಜನಕಾರಿಯಾಗಿರುತ್ತದೆ. ಈಚೀಚಿನ ವಿದ್ಯಾರ್ಥಿಗಳಿಗೆ ನೆನಪಿನ ಶಕ್ತಿಯು ಕುಂಠಿತವಾಗಿರುತ್ತದೆ. ಮನೆಯಲ್ಲಿ ಪುಸ್ತಕಗಳನ್ನೇನೋ ಸಾಕಷ್ಟು ಓದುತ್ತಾರೆ, ಪ್ರಶ್ನೆಗಳಿಗೆ ತಕ್ಕ ಉತ್ತರಗಳನ್ನೂ ಚೆನ್ನಾಗಿಯೇ ಗಟ್ಟಿಮಾಡಿಯೂ ಇರುತ್ತಾರೆ. ಆದರೆ ಪರೀಕ್ಷಾ ಕೇಂದ್ರಕ್ಕೆ ಹೋಗಿ, ಕೂತುಕೊಂಡು, ಆ ಪ್ರಶ್ನೆಪತ್ರಿಕೆಗಳು ಕೈಗಳಿಗೆ ಬಂದಕೂಡಲೇ ಏನೋ ಒಂದು ಥರಹದ ದಿಗಿಲು, ಗಾಬರಿ, ಭಯಗಳಾಗಿಬಿಟ್ಟು ತಾವು ಓದಿದ್ದನ್ನೆಲ್ಲ, ಗಟ್ಟುಮಾಡಿದ್ದನ್ನೆಲ್ಲ ಹಾಗೆಯೇ ಮರೆತುಬಿಡುತ್ತಾರೆ. ಅಂತೂ ಮೇಧಾಶಕ್ತಿಯ ಕೊರತೆಯು ಕಾಣುತ್ತಿದೆಯಲ್ಲವೆ? ಆದ್ದರಿಂದ ಇಂಥ ಮೇಧಾಸೂಕ್ತವು ನಮ್ಮ ಈಗಿನ ವಿದ್ಯಾರ್ಥಿಗಳಿಗೆ ಬೇಕೇ ಬೇಕು.<strong>ಸ ಮೇಂದ್ರೋ ಮೇಧಯಾ ಸ್ಪೃಣೋತು; ಶ್ರುತಂ ಮೇ ಗೋಪಾಯ</strong> —ಎಂದು ಈ ಶಾಂತಿಮಂತ್ರದಲ್ಲಿ ಓಂಕಾರಸ್ವರೂಪಿಯಾದ ಮೇಧಾಶಕ್ತಿಸ್ವರೂಪನಾದ ಪರಮಾತ್ಮನನ್ನು ಪ್ರಾರ್ಥಿಸಲಾಗಿರುತ್ತದೆ. ನನಗೆ ನೆನಪಿನ ಶಕ್ತಿಯನ್ನು ದಯವಿಟ್ಟು ದಯಪಾಲಿಸೆಂದು ಪ್ರಾರ್ಥನೆ.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.4">
      <h2 class="level2-title" epub:type="title"><span class="num">೪.</span>ಅಹಂ ವೃಕ್ಷಸ್ಯ ರೇರಿವಾ</h2>
      <p class="verse">೪. ಓಮ್ ॥ ಅಹಂ ವೃಕ್ಷಸ್ಯ ರೇರಿವಾ । ಕೀರ್ತಿಃ ಪೃಷ್ಠಂ ಗಿರೇರಿವ। ಊರ್ಧ್ವಪವಿತ್ರೋ ವಾಜಿನೀವ ಸ್ವಮೃತಮಸ್ಮಿ । ದ್ರವಿಣಗ್ಂ ಸವರ್ಚ- ಸಮ್ । ಸುಮೇಧಾ ಅಮೃತೋಕ್ಷಿತಃ । ಇತಿ ತ್ರಿಶಂಕೋರ್ವೇದಾನು- ವಚನಮ್॥</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಕೃಷ್ಣಯಜುರ್ವೇದೀಯಾ ತೈತ್ತಿರೀಯೋಪನಿಷತ್</p>
      <p><strong>ಪದಚ್ಛೇದ</strong>: ಅಹಂ ವೃಕ್ಷಸ್ಯ ರೇರಿವಾ। ಕೀರ್ತಿಃ ಪೃಷ್ಠಂ ಗಿರೇಃ ಇವ। ಊರ್ಧ್ವಪವಿತ್ರಃ ವಾಜಿನಿ ಇವ ಸ್ವಮೃತಮ್ ಅಸ್ಮಿ। ದ್ರವಿಣಂ ಸವರ್ಚಸಮ್। ಸುಮೇಧಾಃ ಅಮೃತೋಕ್ಷಿತಃ। ಇತಿ ತ್ರಿಶಂಕೋಃ ವೇದಾನುವಚನಮ್॥</p>
      <p><strong>ಅನ್ವಯಾರ್ಥ</strong>: ಅಹಮ್ = ನಾನು, ವೃಕ್ಷಸ್ಯ = ಸಂಸಾರ ವೃಕ್ಷದ, ರೇರಿವಾ = ಪ್ರೇರಕನು ಆಗಿದ್ದೇನೆ; ಕೀರ್ತಿಃ = ನನ್ನ ಕೀರ್ತಿಯು, ಗಿರೇಃ = ಪರ್ವತದ, ಪೃಷ್ಠಮ್ ಇವ = ಶಿಖರದಂತೆ, ಊರ್ಧ್ವಮ್ = ಎತ್ತರಕ್ಕೆ ಹೋಗಿರುತ್ತದೆ; ಊರ್ಧ್ವಪವಿತ್ರಃ = ಪವಿತ್ರವಾದ ಹಾಗೂ ಶ್ರೇಷ್ಠವಾದ ಜ್ಞಾನವುಳ್ಳವನಾಗಿರುತ್ತೇನೆ, ವಾಜಿನಿ ಇವ = ಅನ್ನವನ್ನುಳ್ಳ ಸೂರ್ಯನಲ್ಲಿರುವಂತೆ, ಸ್ವಮೃತಮ್ ಅಸ್ಮಿ = ಅಮೃತನಾದ ಆತ್ಮನೇ ನಾನಾಗಿರುತ್ತೇನೆ; ಸವರ್ಚಸಮ್ = ತೇಜಃಸ್ವರೂಪವಾದ, ದ್ರವಿಣಮ್ ಅಸ್ಮಿ = ಸಂಪತ್ತೆಂಬ ಆತ್ಮತತ್ತ್ವವೇ ನಾನಾಗಿರುತ್ತೇನೆ; ಸುಮೇಧಾಃ = ಸರ್ವಜ್ಞಸ್ವರೂಪವಾದ ಹಾಗೂ ಪ್ರಜ್ಞಪ್ತಿಸ್ವರೂಪವಾದ, ಅಮೃತೋಕ್ಷಿತಃ = ಅಮೃತವೂ ಅವ್ಯಯವೂ ಆದ ಆತ್ಮತತ್ತ್ವವೇ ನಾನಾಗಿರುತ್ತೇನೆ; ಇತಿ = ಹೀಗೆಂಬುದು, ತ್ರಿಶಂಕೋಃ = ತ್ರಿಶಂಕುವೆಂಬ ಮಹರ್ಷಿಯ, ವೇದಾನುವಚನಮ್ = ಆತ್ಮಜ್ಞಾನೋದಯದ ಉದ್ಗಾರವು. ‘ತನಗೆ ಆತ್ಮಜ್ಞಾನವು ಉಂಟಾಗಿದೆ’—ಎಂಬುದನ್ನು ಈ ಮೇಲಿನ ವಾಕ್ಯಗಳಿಂದ <strong>ತ್ರಿಶಂಕು</strong>ವೆಂಬ ಮಹರ್ಷಿಯು ಧೈರ್ಯವಾಗಿ, ಸುಸ್ಪಷ್ಟವಾಗಿ ಹಾಗೂ ಗಟ್ಟಿಯಾಗಿ ಹೇಳಿರುತ್ತಾನೆ.</p>
      <p><strong>ವಿವರಣೆ</strong>: ಬ್ರಹ್ಮಾತ್ಮಜ್ಞಾನದಿಂದ ಸರ್ವಾತ್ಮತ್ವವನ್ನು ಹೊಂದಿರುವ ಸರ್ವಾಂತರ್ಯಾಮಿಯಾದ <strong>ತ್ರಿಶಂಕು</strong> ಮಹರ್ಷಿಯ ಉದ್ಗಾರವಿದು! ಈ ವಿಶಾಲವಾದ ಜಗತ್ತಿಗೆ ನಾನೇ ಮೂಲಕಾರಣವಾಗಿರುತ್ತೇನೆ, ನನ್ನಿಂದಲೇ ಈ ಅನಿತ್ಯವಾದ ಹಾಗೂ ನಶ್ವರವಾದ ಜಗತ್ತು ಹುಟ್ಟಿರುತ್ತದೆ. ಇದು ನನ್ನಲ್ಲಿಯೇ ಇದ್ದು, ಕೊನೆಯಲ್ಲಿ ನನ್ನಲ್ಲಿಯೇ ಲಯವಾಗುತ್ತದೆ. ಈ ದ್ವೈತಪ್ರಪಂಚವು ಎಷ್ಟೇ ದೊಡ್ಡದಾಗಿದ್ದರೂ ನನಗಿಂತ ಇದು ಭಿನ್ನವಾಗಿಲ್ಲ. ಇಡೀ ಎಚ್ಚರಾವಸ್ಥೆಗೆ ನಾನೇ ಸಾಕ್ಷಿಯೂ ಪ್ರೇರಕನೂ ಆಗಿರುತ್ತೇನೆ. ಆಧ್ಯಾತ್ಮಿಕ, ಆಧಿಭೌತಿಕ ಹಾಗೂ ಆಧಿದೈವಿಕವಾದ ಈ ವಿಶ್ವಕ್ಕೆಲ್ಲ ಮೂಲಭೂತವಾದ ಪರಬ್ರಹ್ಮವೇ ನಾನಾಗಿರುತ್ತೇನೆ. ಈ ಜಗತ್ತು ನನ್ನ ಅಧೀನವೇ ಹೊರತು ನಾನು ಮಾತ್ರ ಈ ಜಗತ್ತಿಗೆ ಅಧೀನನಲ್ಲ.</p>
      <p>ನನ್ನ ಕೀರ್ತಿಯು ಗೌರೀಶಂಕರ ಶಿಖರದಂತೆ ಎತ್ತರಕ್ಕೆ ಏರಿರುತ್ತದೆ. ನನಗೆ ರೋಗರುಜಿನಾದಿಗಳಿಂದಾಗಲೀ, ಮಾನಾಪಮಾನಗಳಿಂದಾಗಲೀ, ಸುಖದುಃಖಾದಿಗಳಿಂದಾಗಲೀ ಎಂದಿಗೂ ದೈನ್ಯಸ್ಥಿತಿಯೆಂಬುದು ಇರುವುದೇ ಇಲ್ಲ. ಹೇಗೆ ಉನ್ನತವಾದ ಪರ್ವತವು ಮಳೆ, ಗಾಳಿ, ಬಿಸಿಲು, ಛಳಿಗಳಿಂದ ಹೆದರಿ ನಡುಗುವುದಿಲ್ಲವೋ ಹಾಗೆಯೇ ನಾನೂ ಈ ದ್ವಂದ್ವಗಳಿಗೆ ಹೆದರುವವನಲ್ಲ. ನಾನು ಸರ್ವದಾ ದ್ವಂದ್ವಾತೀತನಾಗಿರುತ್ತೇನೆ. ಪರ್ವತವು ‘ನಾನು ಎತ್ತರದಲ್ಲಿದ್ದೇನೆ, ನನ್ನ ಕೀರ್ತಿಯು ಎಲ್ಲ ಕಡೆಗಳಲ್ಲೂ ಹಬ್ಬಿರುತ್ತದೆ’ ಎಂದು ತಾನು ಕೊಚ್ಚಿಕೊಳ್ಳುವುದಿಲ್ಲ. ಆದರೂ ಅದರ ಮಹಿಮೆಯು ತಾನೇ ತಾನಾಗಿ ಎಲ್ಲರಿಗೂ ತಿಳಿಯುತ್ತದೆಯಲ್ಲವೆ? ಹೀಗೆಯೇ ಬ್ರಹ್ಮಜ್ಞಾನಿಯು ‘ತಾನು ಬ್ರಹ್ಮಜ್ಞಾನಿ’ ಎಂದು ಎಲ್ಲಿಯೂ ಬೋರ್ಡನ್ನು ಹಾಕಿಕೊಳ್ಳುವುದಿಲ್ಲ. ಆದರೂ ಬ್ರಹ್ಮಜ್ಞಾನದ ಪ್ರಭಾವದಿಂದ ಆತನ ಕೀರ್ತಿಯು, ಮಹಿಮೆಯು, ತಾನೇ ತಾನಾಗಿ ಎಲ್ಲರಿಗೂ ತಿಳಿಯುತ್ತದೆ. ಇದು ಸರ್ವಾತ್ಮಕವಾದ ಬ್ರಹ್ಮಜ್ಞಾನದ ಮಹಿಮೆಯು!ನಾನು ಊರ್ಧ್ವಪವಿತ್ರನಾಗಿರುತ್ತೇನೆ. <strong>ಊರ್ಧ್ವಂ ಕಾರಣಂ ಪವಿತ್ರಂ ಬ್ರಹ್ಮ ಯಸ್ಯ ಸಃ</strong>; ಊರ್ಧ್ವ ಎಂದರೆ ಕಾರಣವಾದ ಪವಿತ್ರವಾದ ಪರಬ್ರಹ್ಮವೇ ನನಗೆ ಆತ್ಮನಾಗಿರುತ್ತದೆ. ಈ ಮೇಲಿನ ಮಾತುಗಳನ್ನು ಆಡುವಾಗ ಆ ಜ್ಞಾನಿಯು ಒಬ್ಬ ಸಾಮಾನ್ಯ ವ್ಯಕ್ತಿಯಾಗಿ ಇದ್ದುಕೊಂಡು ದೇಹಾಭಿಮಾನದಿಂದ ಕೂಡಿಕೊಂಡು ಅಜ್ಞಾನಿಗಳಂತೆ ಅಹಂಕಾರದಿಂದ ಹೇಳುತ್ತಿಲ್ಲ. ಮತ್ತೇನೆಂದರೆ ತಾನೇ ಪರಬ್ರಹ್ಮವೆಂದೂ, ಪರಬ್ರಹ್ಮವೇ ತಾನೆಂದೂ ತಾದಾತ್ಮ್ಯವನ್ನು ಹೊಂದಿದವನಾಗಿ ಈ ಮಾತುಗಳನ್ನು ಆಡುತ್ತಿದ್ದಾನೆ. ಪರಬ್ರಹ್ಮಕ್ಕೂ ತನಗೂ ಯಾವ ಭೇದವೂ ಇಲ್ಲ—ಎಂಬುದನ್ನು ನಿಶ್ಚಯವಾಗಿ ತಿಳಿದಿರುವ ಧೀರನಿವನು.</p>
      <p>ನಾನು ಸೂರ್ಯನಂತೆ ತೇಜಸ್ವಿಯಾಗಿ ವರ್ಚಸ್ವಿಯಾಗಿ ನಿತ್ಯ ಚಿನ್ಮಾತ್ರಸ್ವರೂಪನೇ ಆಗಿರುತ್ತೇನೆ. ನಾನು ಸೂರ್ಯನಂತೆ ನಿರ್ಲಿಪ್ತನೂ ರಾಗದ್ವೇಷರಹಿತನೂ ಆಗಿರುತ್ತೇನೆ. ಇಲ್ಲಿ ಸೂರ್ಯನೆಂದರೆ ಸೂರ್ಯಾಂತರ್ಗತನಾದ ಹಿರಣ್ಯಗರ್ಭನು. ಇವನು ಸೂರ್ಯಮಂಡಲಾಂತರ್ಗತನಾದ ದೇವತಾತ್ಮನು. ನಾನು ಈ ದೇವತೆಯಂತೆ ಸಮಷ್ಟಿರೂಪನೂ ಆಗಿರುತ್ತೇನೆ.</p>
      <p>ನಾನು ವರ್ಚಸದಿಂದ ಕೂಡಿದ ಆತ್ಮಜ್ಞಾನವೇ ಆಗಿರುತ್ತೇನೆ. ದೇಹ, ಇಂದ್ರಿಯ, ಮನಸ್ಸುಗಳಾವುವೂ ನಾನಲ್ಲ ; ಮತ್ತೇನೆಂದರೆ ನಾನು ಇವುಗಳಿಗಿಂತ ಭಿನ್ನವಾದ, ದೇಹಾದಿಗಳಿಗೂ ಸಾಕ್ಷಿಯಾದ ಚೈತನ್ಯಸ್ವರೂಪನಾದ ಆತ್ಮವೇ ಆಗಿರುತ್ತೇನೆ. ವರ್ಚಸ್ಸೆಂದರೆ ಆತ್ಮಜ್ಞಾನವು ಬೆಳಗುತ್ತಿರುವ ಒಂದು ಅದ್ಭುತವಾದ, ಸದಾ ಜಾಗೃತವಾಗಿರುವ ದಿವ್ಯವಾದ ಬೆಳಕು. ಈ ವರ್ಚಸ್ಸೇ ನಾನಾಗಿರುತ್ತೇನೆ. ಈ ಜ್ಯೋತಿಗೆ ಬದಲಾವಣೆಯಾಗಲೀ, ನಾಶವಾಗಲೀ ಇಲ್ಲ. ಇಂಥ ದಿವ್ಯಭವ್ಯವಾದ ಆತ್ಮಜ್ಞಾನವೇ ನಾನಾಗಿರುತ್ತೇನೆ.</p>
      <p>ನಾನು ಅಮೃತದಿಂದ ಹುಟ್ಟಿರುವ ಮೇಧಾಸ್ವರೂಪನೂ ಆಗಿರುತ್ತೇನೆ. <strong>ಮೇಧಾ</strong>—ಎಂದರೆ ಸರ್ವಜ್ಞಸ್ವರೂಪವಾದ ಬ್ರಹ್ಮತತ್ತ್ವವು. ಸರ್ವಜ್ಞವೂ ಸರ್ವಶಕ್ತವೂ ಆಗಿರುವ ಪರಬ್ರಹ್ಮವೇ ನಾನಾಗಿದ್ದು ಈ ಜಗತ್ತಿನ ಉತ್ಪತ್ತಿಸ್ಥಿತಿಲಯಗಳನ್ನೆಲ್ಲ ನಾನು ಬಲ್ಲವನಾಗಿರುತ್ತೇನೆ. ನಾನು ಅಮೃತನೂ ಅವ್ಯಯನೂ ಆಗಿರುತ್ತೇನೆ. ಹುಟ್ಟುಸಾವಿಲ್ಲದ ಅಜ ಅಜರ ಅಮೃತ ಅಭಯ ಶಿವಸ್ವರೂಪನೇ ನಾನಾಗಿರುತ್ತೇನೆ. ಈ ಜಗತ್ತಿಗೆ ಉಪಾದಾನಕಾರಣವೂ ನಿಮಿತ್ತಕಾರಣವೂ ಆಗಿರುವ ಅಮೃತವಾದ ಪರಬ್ರಹ್ಮವೇ ನಾನಾಗಿರುತ್ತೇನೆ.</p>
      <p>ಇದು ಬ್ರಹ್ಮಜ್ಞಾನಿಯೂ ಬ್ರಹ್ಮನಿಷ್ಠನೂ ಆದ ತ್ರಿಶಂಕು ಮಹರ್ಷಿಯ ಆರ್ಷದರ್ಶನವು. ಎಲ್ಲ ಬ್ರಹ್ಮಜ್ಞಾನಿಗಳ ನಿಶ್ಚಯಜ್ಞಾನವೂ ಹೀಗೆಯೇ ಇರುತ್ತದೆ. ಚಿತ್ತಶುದ್ಧಿಯನ್ನು ಉಳ್ಳ ಜಿಜ್ಞಾಸುಸಾಧಕರಿಗೆಲ್ಲ ಇಂಥ ಆರ್ಷದರ್ಶನವು ಉಂಟಾಗುತ್ತದೆ. <strong>ವಿಶುದ್ಧಸತ್ತ್ವಸ್ಯ ವಿದ್ಯೋತ್ಪತ್ತಿರವಕಲ್ಪತೇ</strong>—ಎಂದು ಶ್ರೀಶಂಕರರ ಮಾತು. ಶ್ರೌತಸ್ಮಾರ್ತ ನಿತ್ಯಕರ್ಮನಿಷ್ಠರಾದ ನಿಷ್ಕಾಮರಾದ ಬ್ರಹ್ಮವಿವಿದಿಷುಗಳಾದ ಅಧ್ಯಾತ್ಮಸಾಧಕರಿಗೆ ಆತ್ಮದರ್ಶನವೂ ಹಾಗೂ ಆರ್ಷದರ್ಶನಗಳೂ ಮನಸ್ಸಿನಲ್ಲಿ ಹೊಳೆಯುತ್ತವೆ. <strong>ಶ್ರೌತಸ್ಮಾರ್ತೇಷು ನಿತ್ಯೇಷು ಕರ್ಮಸು ಯುಕ್ತಸ್ಯ ನಿಷ್ಕಾಮಸ್ಯ ಪರಬ್ರಹ್ಮವಿವಿದುಷೋಃ ಆರ್ಷಾಣಿ ದರ್ಶನಾನಿ ಪ್ರಾದುರ್ಭವಂತಿ ಆತ್ಮಾದಿವಿಷಯಾಣಿ</strong>—ಎಂದು ಭಾಷ್ಯಕಾರ ಶ್ರೀಶಂಕರರು ಮುಮುಕ್ಷುಗಳಿಗೆ ಕಿವಿಮಾತನ್ನು ಹೇಳಿದ್ದಾರೆ.</p>
      <p>ಬ್ರಹ್ಮನಿಷ್ಠರಾದ ಬ್ರಹ್ಮಜ್ಞಾನಿಗಳಿಗೆ ಅಹಂಕಾರವು ಇರಬಾರದಲ್ಲವೇ? ಇಲ್ಲಿ ತ್ರಿಶಂಕು ಮಹರ್ಷಿಯು ‘ನಾನು’ ಎಂದು ಹೇಳುತ್ತಿದ್ದಾನಲ್ಲ! ಇದು ಹೇಗೆ ಸರಿ? ಎಂದರೆ, ‘ಅಹಂ’ ಎಂದ ಮಾತ್ರಕ್ಕೆ ಅಹಂಕಾರವಿದೆ ಎಂದೇನೂ ಅರ್ಥವನ್ನು ಕಲ್ಪಿಸಬೇಕಾಗಿಲ್ಲ. ಈ <strong>ಅಹಂ</strong>—ನಾನು ಎಂಬುದು ಅಜ್ಞಾನಿಗಳ ಅಹಂಕಾರದಂತೆ ಉಪಾಧಿಪರಿಚ್ಛಿನ್ನವಾದ ಅಹಂಕಾರವಲ್ಲ ; ಈ ಅಹಂ ಎಂಬುದು ಸರ್ವಾತ್ಮಕವಾದ ಸಮಷ್ಟಿರೂಪವಾದ ಅಹಂಕಾರವು. ಶ್ರೀಕೃಷ್ಣ ಭಗವಂತನೂ ಕೂಡ <strong>ಅಹಮಾತ್ಮಾ ಗುಡಾಕೇಶ</strong> <strong>ಸರ್ವಭೂತಾಶಯಸ್ಥಿತಃ</strong>—ಎಂದು ಹೇಳಿದ್ದಾನಲ್ಲವೆ? ಅಂತೂ ಬ್ರಹ್ಮನಿಷ್ಠನಾದ ಆತ್ಮಜ್ಞಾನಿಯು <strong>ಅಹಂ ಬ್ರಹ್ಮಾಸ್ಮಿ</strong>—ಎಂದು ತಿಳಿದಿರುತ್ತಾನೆ. ಇದು ಪರಿಪೂರ್ಣಬ್ರಹ್ಮದ ಅರಿವು—ಎಂಬುದನ್ನು ನಾವು ಮರೆಯಬಾರದು.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.5">
      <h2 class="level2-title" epub:type="title"><span class="num">೫.</span>ಭದ್ರಂ ಕರ್ಣೇಭಿಃ ಶೃಣುಯಾಮ ದೇವಾಃ</h2>
      <p class="verse">೫. ಓಮ್ ॥ ಭದ್ರಂ ಕರ್ಣೇಭಿಃ ಶೃಣುಯಾಮ ದೇವಾಃ । ಭದ್ರಂ ಪಶ್ಯೇಮಾಕ್ಷಭಿರ್ಯಜತ್ರಾಃ । ಸ್ಥಿರೈರಂಗೈಸ್ತುಷ್ಟುವಾಗ್ಂಸಸ್ತನೂಭಿಃ । ವ್ಯಶೇಮ ದೇವಹಿತಂ ಯದಾಯುಃ । ಸ್ವಸ್ತಿ ನ ಇಂದ್ರೋ ವೃದ್ಧಶ್ರವಾಃ । ಸ್ವಸ್ತಿ ನಃ ಪೂಷಾ ವಿಶ್ವವೇದಾಃ । ಸ್ವಸ್ತಿನಸ್ತಾ ಅರಿಷ್ಟನೇಮಿಃ । ಸ್ವಸ್ತಿ ನೋ ಬೃಹಸ್ಪತಿರ್ದಧಾತು॥</p>
      <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p class="text-right">—ಅಥರ್ವವೇದೀಯಾಃ ಮುಂಡಕ ಪ್ರಶ್ನ ಮಾಂಡೂಕ್ಯೋಪನಿಷದಃ</p>
      <p class="verse"><strong>ಪದಚ್ಛೇದ</strong>: ಭದ್ರಂ ಕರ್ಣೇಭಿಃ ಶೃಣುಯಾಮ ದೇವಾಃ। ಭದ್ರಂ ಪಶ್ಯೇಮ ಅಕ್ಷಭಿಃ ಯಜತ್ರಾಃ। ಸ್ಥಿರೈಃ ಅಂಗೈಃ ತುಷ್ಟುವಾಂಸಃ ತನೂಭಿಃ। ವ್ಯಶೇಮ ದೇವಹಿತಂ ಯತ್ ಆಯುಃ। ಸ್ವಸ್ತಿ ನಃ ಇಂದ್ರಃ ವೃದ್ಧಶ್ರವಾಃ। ಸ್ವಸ್ತಿ ನಃ ಪೂಷಾ ವಿಶ್ವವೇದಾಃ। ಸ್ವಸ್ತಿ ನಃ ತಾರ್ಕ್ಷ್ಯಃ ಅರಿಷ್ಟನೇಮಿಃ। ಸ್ವಸ್ತಿ ನಃ ಬೃಹಸ್ಪತಿಃ ದಧಾತು॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ಅನ್ವಯಾರ್ಥ</strong>: ಹೇ ದೇವಾಃ = ಎಲೈ ದೇವತೆಗಳೇ, ಕರ್ಣೇಭಿಃ = ಕಿವಿಗಳಿಂದ, ಭದ್ರಮ್ = ಮಂಗಳಕರವಾದ ವೇದಾಂತದ ವಿಷಯಗಳನ್ನು, ಶೃಣುಯಾಮ = ನಾವುಗಳು ಮತ್ತೆ ಮತ್ತೆ ಕೇಳುತ್ತಿರುವಂತಾಗಲಿ; ಯಜತ್ರಾಃ = ಯಜ್ಞಯಾಗಾದಿ ಸತ್ಕರ್ಮಗಳನ್ನು ಮಾಡುತ್ತಾ ನಾವುಗಳು, ಅಕ್ಷಭಿಃ = ಕಣ್ಣುಗಳಿಂದ, ಭದ್ರಮ್ = ಮಂಗಳವಾದುದನ್ನೇ, ಪಶ್ಯೇಮ = ಮತ್ತೆ ಮತ್ತೆ ನೋಡು ವಂತಾಗಲಿ; ಸ್ಥಿರೈಃ = ಸ್ಥಿರವಾದ, ಅಂಗೈಃ = ಇಂದ್ರಿಯಗಳಿಂದಲೂ, ತನೂಭಿಃ = ಶರೀರಗಳಿಂದಲೂ ಕೂಡಿಕೊಂಡವರಾಗಿ ನಾವುಗಳು, ತುಷ್ಟುವಾಂಸಃ = ನಿಮ್ಮನ್ನು ಸ್ತೋತ್ರಮಾಡುತ್ತಾ ಇರುವಂತಾಗಲಿ; ದೇವಹಿತಮ್ = ದೇವತೆಗಳಿಂದ ಕರುಣಿಸಲ್ಪಟ್ಟಿರುವ, ಯತ್ = ಯಾವ, ಆಯುಃ = ಆಯುಷ್ಯವಿದೆಯೋ, ತತ್ = ಅದನ್ನು ನಾವುಗಳು, ವ್ಯಶೇಮ = ಸಂತೋಷದಿಂದ ಕಳೆಯುವಂತಾಗಲಿ; ವೃದ್ಧಶ್ರವಾಃ = ವೇದಪುರಾಣಗಳಲ್ಲಿ ಹೆಚ್ಚಾಗಿ ಕೀರ್ತಿತನಾಗಿರುವ, ಇಂದ್ರಃ = ಇಂದ್ರನು, ನಃ = ನಮಗೆ, ಸ್ವಸ್ತಿ = ಮಂಗಳವನ್ನು, ದಧಾತು = ಉಂಟುಮಾಡಲಿ; ವಿಶ್ವವೇದಾಃ = ಎಲ್ಲವನ್ನೂ ಬಲ್ಲವನಾದ ಎಂದರೆ ಸರ್ವಜ್ಞನಾದ, ಪೂಷಾ = ಪೂಷದೇವನು, ನಃ = ನಮಗೆ, ಸ್ವಸ್ತಿ = ಮಂಗಳವನ್ನು, ದಧಾತು = ಉಂಟುಮಾಡಲಿ, ಅರಿಷ್ಟನೇಮಿಃ = ಅರಿಷ್ಟಗಳನ್ನು ಎಂದರೆ ಸಂಕಟಗಳನ್ನು ನಾಶಮಾಡುವ ಸಾಮರ್ಥ್ಯವುಳ್ಳ, ತಾರ್ಕ್ಷ್ಯಃ = ಮಹಾವಿಷ್ಣುವಿನ ವಾಹನವಾದ ಗರುಡದೇವನು, ನಃ = ನಮಗೆ, ಸ್ವಸ್ತಿ = ಮಂಗಳವನ್ನು, ದಧಾತು = ಉಂಟುಮಾಡಲಿ; ನಃ = ನಮಗೆ, ಬೃಹಸ್ಪತಿಃ = ದೇವಗುರುವಾದ ಬೃಹಸ್ಪತಿಯು, ಸ್ವಸ್ತಿ = ಮಂಗಳ ಪರಂಪರೆಗಳನ್ನು, ದಧಾತು = ಉಂಟುಮಾಡಲಿ. ॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ವಿವರಣೆ</strong>: ಅಧ್ಯಾತ್ಮಸಾಧಕರು ಹಾಗೂ ತತ್ತ್ವಜಿಜ್ಞಾಸುಗಳಾದ ಮುಮುಕ್ಷುಗಳು ದೇವತೆಗಳನ್ನು ಕುರಿತು ಶ್ರದ್ಧಾಭಕ್ತಿಗಳಿಂದ ಮಾಡುತ್ತಿರುವ ಪ್ರಾರ್ಥನರೂಪವಾದ ಶಾಂತಿಮಂತ್ರವಿದು.</p>
      <p>ಪೂಜ್ಯರಾದ ದೇವತೆಗಳೇ, ನಾವುಗಳು ನಮ್ಮ ಕಿವಿಗಳಿಂದ ಮಂಗಳಕರವಾದ ಶಬ್ದಗಳನ್ನೇ ಸದಾ ಕೇಳುವಂತಾಗಲಿ. ದೇವತೆಗಳೆಂದರೆ ನಿತ್ಯಜ್ಞಾನಸ್ವರೂಪರೂ, ಸರ್ವಜ್ಞರೂ ಹಾಗೂ ಸದಾ ಜಾಗೃತರೂ ಆಗಿರುವ ತೇಜೋ ಮೂರ್ತಿಗಳಾದ ಸರ್ವವ್ಯಾಪಕರಾದ ಮಹಾತ್ಮರು. ಈ ದೇವತೆಗಳು ಸರ್ವವ್ಯಾಪಕರಾಗಿದ್ದು, ತಮ್ಮ ಭಕ್ತರ ಪ್ರಾರ್ಥನೆಗಳನ್ನು ಈಡೇರಿಸಲು ಸಮರ್ಥರೂ ಆಗಿರುತ್ತಾರೆ. ಇಂಥ ದೇವತೆಗಳಲ್ಲಿ ನಮ್ಮ ಪ್ರಾರ್ಥನೆಯು ಹೀಗಿರುತ್ತದೆ.</p>
      <p>ಕಿವಿಗಳಿಂದ ನಾವು ಭದ್ರವನ್ನೇ (ಮಂಗಳವನ್ನೇ) ಕೇಳುತ್ತಿರುವಂತಾಗಲಿ. <strong>ಕರ್ಣೇಭಿಃ</strong> ಎಂಬುದು ಆರ್ಷಪ್ರಯೋಗ. <strong>ಕರ್ಣೈಃ</strong> ಎಂದು ಅರ್ಥಮಾಡಿಕೊಳ್ಳಬೇಕು. <strong>ಕರ್ಣೇಭಿಃ</strong> ಎಂಬುದು ಬಹುವಚನರೂಪ. ಅನೇಕ ಕಿವಿಗಳಿಂದ ಎಂದರ್ಥ. ನಾವುಗಳೆಲ್ಲರೂ ಜೊತೆಯಲ್ಲಿದ್ದುಕೊಂಡು ವೇದ, ವೇದಾಂತ, ಪುರಾಣಗಳ ಪವಿತ್ರ ಹಾಗೂ ಮಂಗಳಕರವಾದ ಸಂದೇಶಗಳನ್ನು ಕೇಳುತ್ತಿರುವಂತಾಗಲಿ. ವೇದಾಂತದಲ್ಲಿ ಶ್ರವಣವೇ ಮುಖ್ಯವಾದ ಸಾಧನ. <strong>ಶ್ರವಣದಿಂದಲೇ ಆತ್ಮಜ್ಞಾನಪ್ರಾಪ್ತಿ, ಶ್ರವಣದಿಂದಲೇ ಅವಿದ್ಯಾನಿವೃತ್ತಿ, ಶ್ರವಣದಿಂದಲೇ ದುಃಖನಿವೃತ್ತಿ, ಶ್ರವಣದಿಂದಲೇ ಮೋಕ್ಷಪ್ರಾಪ್ತಿ.</strong> ಆದ್ದರಿಂದಲೇ ಬೃಹದಾರಣ್ಯಕ ಶ್ರುತಿಯಲ್ಲಿ <strong>ಆತ್ಮಾ ವಾ ಅರೇ ದ್ರಷ್ಟವ್ಯಃ ಶ್ರೋತವ್ಯೋ ಮಂತವ್ಯೋ ನಿದಿಧ್ಯಾಸಿ ತವ್ಯಃ</strong>—ಎಂದು ಹೇಳಿರುತ್ತದೆ. ನಮಗೆ ಆತ್ಮಜ್ಞಾನೋದಯವಾಗುವ ವರೆಗೂ ನಾವು ಸದ್ಗುರುಗಳಿಂದ ವೇದಾಂತಗಳ ಉಪದೇಶಗಳನ್ನು ಶ್ರದ್ಧಾಭಕ್ತಿಯಿಂದ ಏಕಾಗ್ರತೆಯಿಂದ ಕೇಳುತ್ತಿರುವಂತೆ, ಎಲೈ ದೇವತೆಗಳೇ, ನಮ್ಮನ್ನು ಅನುಗ್ರಹಿಸಿರಿ —ಎಂದು ನಾವುಗಳು ದೇವತೆಗಳನ್ನು ಇಲ್ಲಿ ಪ್ರಾರ್ಥಿಸುತ್ತಿದ್ದೇವೆ.</p>
      <p>ನಾವು ಯಜತ್ರರಾಗಿ ಕಣ್ಣುಗಳಿಂದ ಮಂಗಳವನ್ನೇ ನೋಡುವಂತಾಗಲಿ. <strong>ಯಜತ್ರಾಃ ಯಜ್ಞಯಾಗಪೂಜಾರಾಧನತತ್ಪರಾಃ ಸಂತಃ</strong>. ನಾವುಗಳು ಸದಾಚಾರ ಸಂಪನ್ನರಾಗಿದ್ದುಕೊಂಡು ಗುರುದೇವತಾಭಕ್ತರಾಗಿದ್ದುಕೊಂಡು ಯಾವಾಗಲೂ ಒಳ್ಳೆಯದನ್ನೇ ನಮ್ಮೀ ಕಣ್ಣುಗಳಿಂದ ಕಾಣುತ್ತಾ ಇರುವಂತಾಗಲಿ. ಅಮಂಗಳವಾದುದನ್ನು, ಅಶ್ಲೀಲ ವಸ್ತುಗಳನ್ನು ನಾವುಗಳು ಕಾಣುವುದೇ ಬೇಡ. ಭಗವಂತನ ವಿಭೂತಿಗಳನ್ನೇ ನಾವುಗಳು ಕಾಣುತ್ತಿರುವಂತಾಗಲಿ. ಋಷಿ ಮುನಿಗಳು, ಆಶ್ರಮ ದೇವಾಲಯಗಳು, ಸಾಧು ಸಂತರು, ನದೀ ಸಮುದ್ರಗಳು, ಸೂರ್ಯಚಂದ್ರರು —ಹೀಗೆ ಈ ವಿಶ್ವದಲ್ಲಿ ನಾವುಗಳು ಒಳ್ಳೆಯದನ್ನೇ ಕಾಣುವಂತಾಗಲಿ.</p>
      <p>ನಾವುಗಳು ಸ್ಥಿರವಾದ ಅಂಗಗಳಿಂದಲೂ ಶರೀರಗಳಿಂದಲೂ ಕೂಡಿಕೊಂಡವರಾಗಿ ಭಗವಂತನನ್ನು ಸದಾ ಸ್ತುತಿಸುತ್ತಾ ಬದುಕಿರುವಂತಾಗಲಿ. ನಮ್ಮ ಶರೀರಗಳೂ ಇಂದ್ರಿಯ ಮನೋಬುದ್ಧಿಗಳೂ ಆರೋಗ್ಯವಾಗಿದ್ದು ಭಗವಂತನ ಗುಣಗಾನವನ್ನು ಮಾಡುತ್ತಾ ಆನಂದವಾಗಿರುವಂತಾಗಲಿ. ನಮ್ಮ ಇಂದ್ರಿಯಗಳಿಗಾಗಲೀ ಶರೀರಗಳಿಗಾಗಲೀ ಯಾವ ರೋಗರುಜಿನಾದಿಗಳೂ ಬಾರದಂತಾಗಲಿ, ಇಂದಿನ ಕಾಲದಲ್ಲಿ ಇದು ಬಹುಮುಖ್ಯವಾದ ಬೇಡಿಕೆಯಾಗಿರುತ್ತದೆ. ಏಕೆಂದರೆ ಇಂದಿನ ಜನಗಳಿಗೆ ಸುಸ್ತು, ಆಯಾಸ, ಭಯ, ರೋಗ, ಚಿಂತೆ, ಆಧಿವ್ಯಾಧಿಗಳು ಸಹಜವಾಗಿರುತ್ತವೆ. ಇವುಗಳೆಲ್ಲವೂ ನಮ್ಮಿಂದ ದೂರವಾಗಲಿ.</p>
      <p>ನಮಗೆ ದೇವತೆಗಳು ಅನುಗ್ರಹಿಸಿರುವ ಆಯುಷ್ಯವನ್ನು ನಾವು ಸತ್ಸಂಗದಲ್ಲಿಯೇ ಕಳೆಯುವಂತಾಗಲಿ. <strong>ಶತಮಾನಂ ಭವತಿ ಪುರುಷಃ</strong> ಎಂಬಂತೆ ನಾವುಗಳು ನೂರುವರ್ಷಗಳ ಕಾಲವೂ ಆರೋಗ್ಯವಾಗಿದ್ದು ವೇದಾಂತಚಿಂತನೆಯನ್ನು ಮಾಡುತ್ತಲಿದ್ದು ಆತ್ಮಜ್ಞಾನವನ್ನು ಹೊಂದುವಂತಾಗಲಿ. ನಮಗೆ ಅಪಘಾತಾದಿಗಳಿಂದ ಅಪಮೃತ್ಯುವು ಬಾರದಂತಾಗಲಿ, ಮತ್ತು ಮಾನಸಿಕ ಚಿಂತೆಯಿಂದ ನಾವುಗಳು ನರಳುವಂತಾಗಬಾರದು.</p>
      <p>ದೇವಾಧಿದೇವನಾದ ಇಂದ್ರನೂ, ಸರ್ವಜ್ಞನಾದ ಪೂಷನೂ, ಅರಿಷ್ಟನಾಶಕನಾದ ಗರುಡನೂ, ದೇವಗುರುವಾದ ಬೃಹಸ್ಪತಿಯೂ ನಮಗೆ ಮಂಗಳವನ್ನು ಉಂಟುಮಾಡಲಿ. ಇಂದ್ರನು ಬಲವನ್ನು ಕೊಡಲಿ, ಪೂಷನು ಜ್ಞಾನವನ್ನು ಕೊಡಲಿ, ಗರುಡನು ದುಃಖಗಳನ್ನು ದೂರಮಾಡಲಿ, ಬೃಹಸ್ಪತಿಯು ಬುದ್ಧಿಯನ್ನು ಸನ್ಮಾರ್ಗದಲ್ಲಿ ಪ್ರಚೋದಿಸಲಿ.</p>
      <p>ನಾವುಗಳು ಕಿವಿಗಳಿಂದಲೂ ಕಣ್ಣುಗಳಿಂದಲೂ ಮಂಗಳವನ್ನೇ ಸದಾ ಕೇಳುವಂತಾಗಲಿ, ನೋಡುವಂತಾಗಲಿ; ಮೊದಲು ಕಿವಿಗಳಿಂದ ಮಂಗಳವಿಚಾರದ ಶ್ರವಣ, ಆಮೇಲೆ ಕಣ್ಣುಗಳಿಂದ ಮಂಗಳವಸ್ತುಗಳ ದರ್ಶನ. ಭಗವಂತನು ಕೊಟ್ಟಿರುವ ಇಂದ್ರಿಯಗಳಿಂದ ಭಗವಂತನ ವಿಚಾರವನ್ನೇ ನಾವುಗಳು ಸದಾ ಮಾಡುವಂತಾಗಲೆಂದು ಇಲ್ಲಿ ಪ್ರಾರ್ಥಿಸಲಾಗಿದೆ. ಇಲ್ಲಿ <strong>ಕರ್ಣೇಭಿಃ, ಶೃಣುಯಾಮ, ನಃ</strong>—ಮುಂತಾಗಿ ಬಹುವಚನವನ್ನೇ ಪ್ರಯೋಗಿಸಿರುತ್ತದೆ. ಇದು ಸಾಮೂಹಿಕವಾದ ಸಮಷ್ಟಿರೂಪದ ಪ್ರಾರ್ಥನೆ. ಇದು ವಿಶ್ವಶಾಂತಿಗಾಗಿ ನಾವೆಲ್ಲರೂ ಒಟ್ಟಾಗಿ ಮಾಡುತ್ತಿರುವ ಪ್ರಾರ್ಥನೆ.</p>
      <p class="text-center"><strong>॥ಓಂ ಶಾಂತಿ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.6">
      <h2 class="level2-title" epub:type="title"><span class="num">೬.</span>ಪೂರ್ಣಮದಃ ಪೂರ್ಣಮಿದಂ</h2>
      <p class="verse">೬. ಓಮ್ । ಪೂರ್ಣಮದಃ ಪೂರ್ಣಮಿದಂ ಪೂರ್ಣಾತ್ ಪೂರ್ಣಮುದಚ್ಯತೇ । ಪೂರ್ಣಸ್ಯ ಪೂರ್ಣಮಾದಾಯ ಪೂರ್ಣ- ಮೇವಾವಶಿಷ್ಯತೇ॥</p>  
      <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p class="text-right">—ಶುಕ್ಲಯಜುರ್ವೇದೀಯಾ ಈಶಾವಾಸ್ಯೋಪನಿಷತ್<br/>ತಥಾ ಶುಕ್ಲಯಜುರ್ವೇದೀಯಾ ಬೃಹದಾರಣ್ಯಕೋಪನಿಷತ್</p>
      <p><strong>ಪದಚ್ಛೇದ:</strong> ಪೂರ್ಣಮ್ ಅದಃ ಪೂರ್ಣಮ್ ಇದಮ್ ಪೂರ್ಣಾತ್ ಪೂರ್ಣಮ್ ಉದಚ್ಯತೇ, ಪೂರ್ಣಸ್ಯ ಪೂರ್ಣಮ್ ಆದಾಯ ಪೂರ್ಣಮ್ ಏವ ಅವಶಿಷ್ಯತೇ॥</p>
      <p><strong>ಅನ್ವಯಾರ್ಥ:</strong> ಅದಃ = ಅದು, ಪೂರ್ಣಮ್ = ಪೂರ್ಣವಾಗಿದೆ; ಇದಮ್= ಇದು, ಪೂರ್ಣಮ್ = ಪೂರ್ಣವಾಗಿದೆ; ಪೂರ್ಣಾತ್ = ಪೂರ್ಣದಿಂದ, ಪೂರ್ಣಮ್ = ಪೂರ್ಣವು, ಉದಚ್ಯತೇ = ಹೊರಹೊಮ್ಮಿರುತ್ತದೆ; ಪೂರ್ಣಸ್ಯ = ಪೂರ್ಣದ, ಪೂರ್ಣಮ್ = ಪೂರ್ಣವನ್ನು, ಆದಾಯ = ತೆಗೆದರೆ, ಪೂರ್ಣಮೇವ = ಪೂರ್ಣವೇ, ಅವಶಿಷ್ಯತೇ = ಉಳಿಯುತ್ತದೆ.</p>
      <p><strong>ವಿವರಣೆ : ಅದು ಪೂರ್ಣವಾಗಿದೆ</strong>. ಅದು ಎಂದರೆ ಉಪನಿಷತ್ ಪ್ರತಿಪಾದ್ಯವಾದ, ಜಗತ್ತಿನ ಸೃಷ್ಟಿಸ್ಥಿತಿಲಯಗಳಿಗೆ ಕಾರಣವಾಗಿರುವ, ದೇಶಕಾಲ, ಕಾರ್ಯ ಕಾರಣಭಾವವನ್ನು ಮೀರಿರುವ, ಅವಸ್ಥಾತ್ರಯಗಳಿಗೆ ಸಾಕ್ಷಿಯಾಗಿರುವ ಆ ಪರಬ್ರಹ್ಮವು ಪರಿಪೂರ್ಣವಾಗಿರುತ್ತದೆ. ಪೂರ್ಣವೆಂದರೆ ಅಪರಿಚ್ಛಿನ್ನ ಎಂದರ್ಥ. ಪರಬ್ರಹ್ಮಕ್ಕೆ ಧರ್ಮಾಧರ್ಮಗಳ ಕಟ್ಟುಪಾಡಾಗಲೀ, ಜಾತಿವರ್ಣಾಶ್ರಮಾದಿಗಳ ಹಂಗಾಗಲೀ ಇರುವುದಿಲ್ಲ. ಆದ್ದರಿಂದ <strong>ಅದು ಪೂರ್ಣವಾಗಿದೆ</strong>.</p>
      <p><strong>ಇದು ಪೂರ್ಣವಾಗಿದೆ</strong>. ಇದು ಎಂದರೆ ನಮಗೆ ಕಾಣುತ್ತಿರುವ ಈ ಜಗತ್ತೂ ಕೂಡ ಪರಿಪೂರ್ಣವಾದ ಬ್ರಹ್ಮವೇ ಆಗಿದೆ. ನಮ್ಮ ಪ್ರಮಾಣಗಳಿಗೆ ಗೋಚರವಾಗುತ್ತಿರುವ ಈ ವಿಶ್ವವು ನಾಮರೂಪೋಪಾಧಿಗಳಿಂದ ಪರಿಚ್ಛಿನ್ನವಾಗಿರುವಂತೆ ತೋರುತ್ತಿದ್ದರೂ ಪರಮಾರ್ಥದೃಷ್ಟಿಯಿಂದ ನೋಡಿದಾಗ ಈ ಜಗತ್ತೆಲ್ಲವೂ ನಿರುಪಾಧಿಕವಾದ ಪರಿಪೂರ್ಣವಾದ ಪರಬ್ರಹ್ಮವೇ ಆಗಿರುತ್ತದೆ. ಬ್ರಹ್ಮಜ್ಞಾನಿಯ ಪರಿಪೂರ್ಣದೃಷ್ಟಿಯಿಂದ ನೋಡಿದಾಗ ಈ ಅಣುರೇಣುತೃಣಕಾಷ್ಠಾದಿಗಳೆಲ್ಲವೂ ಪರಿಪೂರ್ಣಬ್ರಹ್ಮವೇ. ಜ್ಞಾನಿಗಳ ಜ್ಞಾನದ ದೃಷ್ಟಿಯಿಂದ ಬ್ರಹ್ಮವಲ್ಲದ್ದು ಯಾವುದೊಂದೂ ಇಲ್ಲ. ಸಮುದ್ರವು, ನೀರು ಅಲೆ ನೊರೆ ತೆರೆಗಳಾಗಿ ತೋರುತ್ತಿದ್ದರೂ ನಿಜವಾಗಿ ಸಮುದ್ರವೇ ಅಲ್ಲವೆ? ಉಂಗುರ, ಬಳೆ, ಸರ, ಡಾಬು ಮುಂತಾದ ರೂಪಗಳಿಂದ ತೋರುತ್ತಿದ್ದರೂ ಅದು ನಿಜವಾಗಿ ಬಂಗಾರವೇ ಆಗಿದೆಯಲ್ಲವೆ? ಹಾಗೆಯೇ ಈ ವಿಶ್ವವೆಲ್ಲವೂ ಬ್ರಹ್ಮವೇ.</p>
      <p><strong>ಪೂರ್ಣದಿಂದ ಪೂರ್ಣವೇ ಬಂದಿರುತ್ತದೆ</strong>. ಪರಿಪೂರ್ಣವಾದ ಪರಬ್ರಹ್ಮದಿಂದ ಬಂದಿರುವ ಈ ಜಗತ್ತೂ ಪರಿಪೂರ್ಣವೇ ಆಗಿರುತ್ತದೆ. ಸಕ್ಕರೆಯಿಂದ ತಯಾರಾಗಿರುವ ಜಿಲೇಬಿ, ಜಹಾಂಗೀರ್, ಜಾಮೂನ್, ಲಾಡು—ಎಲ್ಲವೂ ಸಿಹಿಯೇ ಆಗಿರುತ್ತದೆಯಲ್ಲವೆ? ಬ್ರಹ್ಮದಿಂದ ಬಂದಿರುವ ಈ ಜಗತ್ತೂ ಬ್ರಹ್ಮದಂತೆಯೇ ಪರಿಪೂರ್ಣವೇ ಆಗಿರುತ್ತದೆ. ಅಪೂರ್ಣವಾಗಿರುವಂತೆ ಈ ಜಗತ್ತು ತೋರುತ್ತಿರುವದು ಅವಿದ್ಯಾತಿಮಿರದೋಷದಿಂದಲೇ. ಈ ಅಜ್ಞಾನವೆಂಬ ತಿಮಿರದೋಷವನ್ನು ಗುರೂಪದೇಶದಿಂದ ದೂರಮಾಡಿಕೊಂಡು ನೋಡಿದಾಗ ಈ ವಿಶ್ವವೂ ಪರಿಪೂರ್ಣವಾದ ಬ್ರಹ್ಮವೇ ಎಂದು ತಿಳಿಯುತ್ತದೆ. ಕಾರಣದಂತೆಯೇ ಕಾರ್ಯವೂ ಇರುತ್ತದೆಯಲ್ಲವೆ? ಕಬ್ಬಿಣದಿಂದ ಬಂದದ್ದೆಲ್ಲವೂ ಕಬ್ಬಿಣವೇ, ಸ್ವರ್ಣದಿಂದ ಬಂದದ್ದೆಲ್ಲವೂ ಸ್ವರ್ಣವೇ, ಮಣ್ಣಿನಿಂದ ಬಂದದ್ದೆಲ್ಲವೂ ಮಣ್ಣೇ ಆಗಿರುವಂತೆ, ಪರಿಪೂರ್ಣ ಬ್ರಹ್ಮದಿಂದ ಬಂದಿರುವ ಈ ಜಗವೆಲ್ಲವೂ ಪರಿಪೂರ್ಣ ಬ್ರಹ್ಮವೇ ಆಗಿರುತ್ತದೆ.</p>
      <p>ಪೂರ್ಣವಾದ ಬ್ರಹ್ಮದಿಂದ ಪೂರ್ಣವನ್ನು ತೆಗೆದುಕೊಂಡರೆ ಉಳಿಯುವುದೂ ಪರಿಪೂರ್ಣಬ್ರಹ್ಮವೇ. ಇದು ಬ್ರಹ್ಮಜ್ಞಾನದ ದೃಷ್ಟಿಯುಳ್ಳವರಿಗೆ ಮಾತ್ರವೇ ಸುಲಭವಾಗಿ ಅರ್ಥವಾಗುವ ಮಾತು. ಸಾಮಾನ್ಯ ಲೌಕಿಕಜನಗಳಿಗೆ ಈ ಮಾತುಗಳು ಅರ್ಥವಾಗುವುದು ಕಷ್ಟ. ಬ್ರಹ್ಮಕ್ಕೆ ಸೇರುವ ಪದಾರ್ಥಗಳಾಗಲೀ, ಬ್ರಹ್ಮದಿಂದ ಕಳೆಯುವ ಪದಾರ್ಥಗಳಾಗಲೀ ನಿಜವಾಗಿ ಇಲ್ಲವೇ ಇಲ್ಲ. ಪರಿಪೂರ್ಣ ಎಂದಮೇಲೆ ಅಲ್ಲಿ ಕೂಡುವಿಕೆ, ಕಳೆಯುವಿಕೆ, ಗುಣಾಕಾರ, ಭಾಗಾಕಾರ, ಏರುವದು, ಕಡಿಮೆಯಾಗುವುದು—ಯಾವುದೂ ಇರಲಾರದಷ್ಟೆ? <strong>ನಮಗೆ ಪರಿಪೂರ್ಣಬ್ರಹ್ಮದ ಅನುಭವವು ಸರಿಯಾಗಿ ಬಂದಾಗ ಮಾತ್ರವೇ ಈ ವಾಕ್ಯಗಳೆಲ್ಲ ಸರಿಯಾಗಿ ಅರ್ಥವಾಗುತ್ತದೆ</strong>. ಬ್ರಹ್ಮವೆಂದರೆ  <span class="en">Infinity</span> ಯಲ್ಲಿ ಯಾವ ಆಕಾರ ವಿಕಾರಗಳೂ ಇರುವುದಿಲ್ಲ. ಯಾವ ಹೆಚ್ಚು ಕಡಿಮೆಯೂ ಇರುವುದಿಲ್ಲ , ಯಾವ ಏರುಪೇರುಗಳೂ ಇಲ್ಲ. <span class="en">If Infinity is added to Infinity, It becomes Infinity; If Infinity is subtracted from Infinity the remainder is Infinity; If Infinity is multiplied by Infinity the quotient is Infinity. If Infinity is divided by Infinity the dividend is Infinity.</span> ಆಕಾಶದಿಂದ ಆಕಾಶವೇ ಬಂದಿರುತ್ತದೆ. ಮಹಾಕಾಶದಿಂದ ಬಂದಿರುವ ಘಟಾಕಾಶವೂ ಆಕಾಶವೇ ಅಲ್ಲವೆ? ಗೃಹಾಕಾಶ, ಕರಕಾಕಾಶ, ಘಟಾಕಾಶ, ಸಮುದ್ರಾಕಾಶಾದಿಗಳೆಲ್ಲವೂ ಮಹಾಕಾಶದಿಂದ ಬಂದಿರುವುದರಿಂದ ಮಹಾಕಾಶವೇ ಆಗಿರುವಂತೆ ಪೂರ್ಣಪರಬ್ರಹ್ಮದಿಂದ ಬಂದು, ಪರಬ್ರಹ್ಮದಲ್ಲಿಯೇ ಇದ್ದು , ಪರಬ್ರಹ್ಮದಲ್ಲಿಯೇ ಲಯವಾಗುತ್ತಿರುವ ಈ ಪ್ರಪಂಚವೆಲ್ಲವೂ ಪೂರ್ಣಪರಬ್ರಹ್ಮವೇ ಆಗಿರುತ್ತದೆ.</p>
      <p>ಅಂತೂ ಈ ಮಂತ್ರವು ಸಕಲ ಉಪನಿಷತ್ತುಗಳ ಸಾರಸಂದೇಶವನ್ನು ಸುಂದರವಾಗಿ ಸಾರುತ್ತಿದೆ. ಪರಿಪೂರ್ಣವಾದ ಪರಬ್ರಹ್ಮದ ಪರಿಪೂರ್ಣದೃಷ್ಟಿಯಿಂದ ಆಗಲೂ ಈಗಲೂ, ಅದೂ ಇದೂ, ಅಲ್ಲಿಯೂ ಇಲ್ಲಿಯೂ, ಮೊದಲೂ ಆಮೇಲೂ, ದೊಡ್ಡದೂ ಸಣ್ಣದೂ, ಕಾರಣವೂ ಕಾರ್ಯವೂ—ಎಲ್ಲವೂ ಯಾವಾಗಲೂ ಎಲ್ಲೆಲ್ಲಿಯೂ ಪರಿಪೂರ್ಣವಾದ ಪರಬ್ರಹ್ಮವೇ ಆಗಿರುತ್ತದೆ. ಇಂಥ ಪರಿಪೂರ್ಣ ದೃಷ್ಟಿಯುಳ್ಳವನೇ ಬ್ರಹ್ಮಜ್ಞಾನಿ. ಅವನೇ ಬ್ರಹ್ಮನಿಷ್ಠ. ಅವನೇ ಪರಬ್ರಹ್ಮಸ್ವರೂಪಿ. ಬ್ರಹ್ಮಾತ್ಮಜ್ಞಾನದ ಫಲವಿದು! ಈ ಪರಿಪೂರ್ಣ ತತ್ತ್ವವನ್ನು ಬಲ್ಲವನಿಗೆ ಸದಾ ಬ್ರಹ್ಮವೇ, ಸರ್ವತ್ರ ಶಾಂತಿಯೇ. ಓಂ ಶಾಂತಿಯು ಓಂ ಶಾಂತಿಯು ಓಂ ಶಾಂತಿಯು.</p>
      <p>ಪೂರ್ಣ, ಬ್ರಹ್ಮ, ಕೃತ್ಸ್ನ, ಸರ್ವ, ವಿಶ್ವ—ಇವೆಲ್ಲವೂ ಪರ್ಯಾಯ ಪದಗಳು. <strong>ಸರ್ವಂ ಖಲ್ವಿದಂ ಬ್ರಹ್ಮ, ಬ್ರಹ್ಮೈವೇದಂ ವಿಶ್ವಮ್, ಆತ್ಮೈವೇದಂ ಸರ್ವಂ, ಪುರುಷ ಏವೇದಂ ಸರ್ವಂ</strong>—ಎಂದು ಶ್ರುತಿಗಳೂ; <strong>ವಾಸುದೇವಃ ಸರ್ವಂ, ಅಹಂ ಸರ್ವಸ್ಯ ಪ್ರಭವಃ, ಅಹಮಾತ್ಮಾ ಗುಡಾಕೇಶ ಸರ್ವಭೂತಾಶಯಸ್ಥಿತಃ</strong>—ಮುಂತಾದ ಗೀತಾವಾಕ್ಯಗಳೂ ಪೂರ್ಣತೆಯನ್ನು ಸಾರುತ್ತಿವೆ. ಇದೇ ಸಕಲ ವೇದೋಪನಿಷತ್ತು ಪುರಾಣ ಇತಿಹಾಸಗಳ ಸಾರವು. ಈ ಪೂರ್ಣತೆಯ ದೃಷ್ಟಿಯಿಂದ ಹೇಳಬೇಕಾದದ್ದಾಗಲೀ ಕೇಳಬೇಕಾದದ್ದಾಗಲೀ —ಏನೇನೂ ಇಲ್ಲ. ಈ ಪೂರ್ಣ ಬ್ರಹ್ಮದಲ್ಲಿ ನಾಮ-ರೂಪ, ದೇಶ-ಕಾಲ, ಕೃತ- ಅಕೃತ, ದ್ವೈತ- ಅದ್ವೈತ, ಪುಣ್ಯ-ಪಾಪ, ಧರ್ಮ-ಅಧರ್ಮ, ಜನ್ಮ-ಮರಣ, ರಾಗ-ದ್ವೇಷ, ಗುರು-ಶಿಷ್ಯ, ಬಂಧ-ಮೋಕ್ಷ, ಬೇಕು-ಬೇಡ, ಶೋಭನ-ಅಶೋಭನ— ಮುಂತಾದ ಯಾವ ಭೇದವೂ ಇಲ್ಲ. ಇಲ್ಲಿ ಎಲ್ಲವೂ ಬ್ರಹ್ಮ ಎನ್ನುವಾಗ ಎಲ್ಲವೂ ಎಂಬುದೊಂದಿದೆ, ಅದೂ ಬ್ರಹ್ಮ—ಎಂದರ್ಥವಲ್ಲ. ಮತ್ತೇನೆಂದರೆ ಎಲ್ಲವೂ ಎಂಬುದೂ ಬ್ರಹ್ಮವೇ ಎಂದರ್ಥ. ಶಾಸ್ತ್ರಾಚಾರ್ಯರ ಉಪದೇಶಶ್ರವಣದಿಂದ— ಅನುಭವದಿಂದ ಇದನ್ನು ಅರ್ಥಮಾಡಿಕೊಳ್ಳಬೇಕು.</p>
      <p>ಇದಕ್ಕೇ <strong>ಪರಿಪೂರ್ಣದೃಷ್ಟಿ</strong> ಎಂದೂ <strong>ಪರಮಾರ್ಥದೃಷ್ಟಿ</strong> ಎಂದೂ ಹೆಸರು. ಸಂಪ್ರದಾಯವಿದರಾದ ಶ್ರೀಗೌಡಪಾದಾಚಾರ್ಯರು ಇದನ್ನೇ ಹೀಗೆ ಹೇಳಿದ್ದಾರೆ.</p>
      <p class="verse">ನ ನಿರೋಧೋ ನ ಚೋತ್ಪತ್ತಿಃ ನ ಬದ್ಧೋ ನ ಚ ಸಾಧಕಃ । <br/>ನ ಮುಮುಕ್ಷುಃ ನ ವೈ ಮುಕ್ತಃ ಇತ್ಯೇಷಾ ಪರಮಾರ್ಥತಾ॥</p>
      <p class="text-right">—ಗೌಡಪಾದೀಯಕಾರಿಕಾ</p>
      <p>ಪರಿಪೂರ್ಣವಾದ ಬ್ರಹ್ಮದಲ್ಲಿ ಸೃಷ್ಟಿಸ್ಥಿತಿಲಯಗಳಾಗಲೀ, ಬದ್ಧ , ಸಾಧಕರಾಗಲೀ, ಮುಮುಕ್ಷು ಮುಕ್ತರೆಂಬ ಭೇದವಾಗಲೀ ಯಾವದೂ ಇಲ್ಲ. ಇದೇ ಪರಮಾರ್ಥವು.</p>
      <p class="text-center">॥<strong>ಓಂ ಶಾಂತಿಃ ಶಾಂತಿಃ ಶಾಂತಿಃಖ್</strong></p>
    </section>
    <section class="level2 numbered" id="id-5.7">
      <h2 class="level2-title" epub:type="title"><span class="num">೭.</span>ಆಪ್ಯಾಯಂತು ಮಮಾಂಗಾನಿ</h2>
      <p class="verse">೭. ಓಮ್ ॥ ಆಪ್ಯಾಯಂತು ಮಮಾಂಗಾನಿ ವಾಕ್ ಪ್ರಾಣಶ್ಚಕ್ಷುಃ ಶ್ರೋತ್ರಮಥೋ ಬಲಮಿಂದ್ರಿಯಾಣಿ ಚ ಸರ್ವಾಣಿ । ಸರ್ವಂ ಬ್ರಹ್ಮೌಪ- ನಿಷದಮ್ । ಮಾಹಂ ಬ್ರಹ್ಮ ನಿರಾಕುರ್ಯಾಮ್ । ಮಾ ಮಾ ಬ್ರಹ್ಮ ನಿರಾಕರೋತ್ । ಅನಿರಾಕರಣಮಸ್ತು । ಅನಿರಾಕರಣಂ ಮೇಽಸ್ತು । ತದಾತ್ಮನಿ ನಿರತೇ ಯ ಉಪನಿಷತ್ಸು ಧರ್ಮಾಃ, ತೇ ಮಯಿ ಸಂತು ತೇ ಮಯಿ ಸಂತು</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಸಾಮವೇದೀಯಾ ಕೇನೋಪನಿಷತ್ ತಥಾ ಛಾಂದೋಗ್ಯೋಪನಿಷತ್</p>
      <p class="verse"><strong>ಪದಚ್ಛೇದ:</strong> ಅಪ್ಯಾಯಂತು ಮಮ ಅಂಗಾನಿ ವಾಕ್ ಪ್ರಾಣಃ ಚಕ್ಷುಃ ಶ್ರೋತ್ರಮ್ ಅಥೋ ಬಲಮ್ ಇಂದ್ರಿಯಾಣಿ ಚ ಸರ್ವಾಣಿ। ಸರ್ವಮ್ ಬ್ರಹ್ಮ ಔಪನಿಷದಮ್। ಮಾ ಅಹಂ ಬ್ರಹ್ಮ ನಿರಾಕುರ್ಯಾಮ್। ಮಾ ಮಾ ಬ್ರಹ್ಮ ನಿರಾಕರೋತ್। ಅನಿರಾಕರಣಮ್ ಅಸ್ತು ಅನಿರಾಕರಣಂ ಮೇ ಅಸ್ತು। ತದಾತ್ಮನಿ ನಿರತೇ ಯೇ ಉಪನಿಷತ್ಸು ಧರ್ಮಾಃ ತೇ ಮಯಿ ಸಂತು ತೇ ಮಯಿ ಸಂತು॥</p>
      <p><strong>ಅನ್ವಯಾರ್ಥ</strong>: ಮಮ =ನನ್ನ, ಅಂಗಾನಿ = ಅಂಗಗಳು, ಆಪ್ಯಾಯಂತು = ಬಲಗೊಂಡು ನನಗೆ ಸುಖವನ್ನುಂಟುಮಾಡಲಿ. ವಾಕ್ ಪ್ರಾಣಃ ಚಕ್ಷುಃ ಶ್ರೋತ್ರಮ್ = ವಾಗಿಂದ್ರಿಯ, ಘ್ರಾಣೇಂದ್ರಿಯ, ಚಕ್ಷುರಿಂದ್ರಿಯ, ಶ್ರೋತ್ರೇಂದ್ರಿಯಗಳು ನನಗೆ ಹಿತವನ್ನುಂಟುಮಾಡಲಿ. ಅಥೋ ಬಲಮ್ = ಮತ್ತು ಶಕ್ತಿಯನ್ನೂ ಉಂಟುಮಾಡಲಿ. ಚ ಸರ್ವಾಣಿ ಇಂದ್ರಿಯಾಣಿ ಆಪ್ಯಾಯಂತು = ಮತ್ತು ಬಾಹ್ಯೇಂದ್ರಿಯ ಅಂತರಿಂದ್ರಿಯಗಳು ನನಗೆ ಸುಖವನ್ನುಉಂಟುಮಾಡಲಿ. ಸರ್ವಮ್ ಜಗತ್ = ಈ ಜಗತ್ತೆಲ್ಲವೂ, ಔಪನಿಷದಂ ಬ್ರಹ್ಮ = ಉಪನಿಷತ್ತುಗಳಲ್ಲಿ ಪ್ರತಿಪಾದಿತವಾಗಿರುವ ಪರಬ್ರಹ್ಮವೇ ಆಗಿರುತ್ತದೆ. ಅಹಮ್ = ನಾನು, ಬ್ರಹ್ಮ = ಬ್ರಹ್ಮವನ್ನು, ಮಾ ನಿರಾಕುರ್ಯಾಮ್ = ತಿರಸ್ಕಾರ ಮಾಡದಂತಾಗಲಿ, ಬ್ರಹ್ಮ = ಬ್ರಹ್ಮವು, ಮಾ = ನನ್ನನ್ನು, ಮಾ ನಿರಾಕರೋತ್ = ತಿರಸ್ಕರಿಸುವುದೂ ಬೇಡ. ಅನಿರಾಕರಣಮ್ ಅಸ್ತು = ನಾವಿಬ್ಬರೂ ಪರಸ್ಪರ ಒಬ್ಬರನ್ನು ಮತ್ತೊಬ್ಬರು ನಿರಾಕರಿಸುವುದು ಬೇಡ. ಮೇ = ನನಗೆ, ಅನಿರಾಕರಣಮ್ = ಅನಿರಾಕರಣೆಯೆಂಬುದು, ಅಸ್ತು= ಉಂಟಾಗಲಿ. ತದಾತ್ಮನಿ = ಆ ಆತ್ಮನಲ್ಲಿ , ನಿರತೇ = ನಿಷ್ಠನಾದವನಿಗೆ, ಉಪನಿಷತ್ಸು = ಉಪನಿಷತ್ತುಗಳಲ್ಲಿ, ಯೇ ಧರ್ಮಾಃ = ಯಾವ ಲಕ್ಷಣಗಳು ಉಪದಿಷ್ಟವಾಗಿರುತ್ತವೆಯೋ, ತೇ = ಅವುಗಳು, ಮಯಿ = ನನ್ನಲ್ಲಿ, ಸಂತು = ಉಂಟಾಗಲಿ. ತೇ = ಅವುಗಳು, ಮಯಿಸಂತು = ನನ್ನಲ್ಲಿ ಇರಲಿ.</p>
      <p><strong>ವಿವರಣೆ</strong>: ಆತ್ಮಜ್ಞಾನವನ್ನು ಹೊಂದಬೇಕಾದರೇ ಸಾಧಕರಿಗೆ ದೈಹಿಕ, ಐಂದ್ರಿಯಿಕ ಹಾಗೂ ಮಾನಸಿಕ ಆರೋಗ್ಯವು ಅವಶ್ಯವಾಗಿ ಬೇಕು. “<strong>ಶರೀರಮಾದ್ಯಂ ಖಲು ಧರ್ಮಸಾಧನಮ್</strong>”, ಧರ್ಮಸಾಧನೆಗೆ ಶರೀರವು ಮುಖ್ಯವೂ ಆದ್ಯವೂ ಆಗಿರುತ್ತದೆ—ಎಂದು ಕವಿಕುಲಗುರು ಕಾಳಿದಾಸನೂ ಹೇಳಿರುತ್ತಾನೆ. ಈ ಶಾಂತಿಮಂತ್ರದಲ್ಲಿ ಇಂದ್ರಿಯಗಳ ಆರೋಗ್ಯಪಟುತ್ವವನ್ನೂ, ಮನಸ್ಸಿನ ಏಕಾಗ್ರತೆಯನ್ನೂ ಪ್ರಾರ್ಥಿಸಲಾಗಿದೆ.</p>
      <p>ನನ್ನ ವಾಗಿಂದ್ರಿಯ, ಪ್ರಾಣ, ಚಕ್ಷುಃ ಶ್ರೋತ್ರ—ಮುಂತಾದ ಇಂದ್ರಿಯಗಳೆಲ್ಲವೂ ದೃಢವಾಗಿರಲಿ, ಆರೋಗ್ಯವಾಗಿರಲಿ. ಇಂದ್ರಿಯಗಳು ಬಲಿಷ್ಠವಾಗಿರಲಿ. ನಾನು ಸಂಪೂರ್ಣವಾಗಿ ಆರೋಗ್ಯವಾಗಿದ್ದರೆ ಮಾತ್ರವೇ ಈ ಔಪನಿಷದ ಬ್ರಹ್ಮವನ್ನು ಅರ್ಥಮಾಡಿಕೊಳ್ಳಬಲ್ಲೆನು! ಈ ಜಗತ್ತೆಲ್ಲವೂ ಪರಬ್ರಹ್ಮವೇ ಆಗಿರುತ್ತದೆ, ಪರಮಾತ್ಮನನ್ನು ಬಿಟ್ಟು ಏನೊಂದೂ ನಿಜವಾಗಿ ಇಲ್ಲವೇ ಇಲ್ಲ ; ಇದಕ್ಕೇ ಸರ್ವಾತ್ಮಭಾವ ಎಂದು ಹೆಸರು. ಇಂಥ ಅದ್ವೈತಾತ್ಮಜ್ಞಾನವು ನನಗೆ ಉಂಟಾಗಲಿ.</p>
      <p>ನಾನು ಪರಬ್ರಹ್ಮವನ್ನು ತಿರಸ್ಕರಿಸದಂತಾಗಲಿ. ಪರಬ್ರಹ್ಮವು ನನ್ನನ್ನೂ ತಿರಸ್ಕರಿಸುವುದು ಬೇಡ. ನಿತ್ಯಜೀವನದಲ್ಲಿ ಮಾನವರಿಗೆ ಅನಿಷ್ಟವಾದ ಫಲಗಳು ಬಂದೊದಗಿದಾಗ ಸಹಜವಾಗಿ ಮಾನವರು ಭಗವಂತನನ್ನು ನಿಂದಿಸುತ್ತಾರೆ, ಹಳಿಯುತ್ತಾರೆ, ತಿರಸ್ಕರಿಸುತ್ತಾರೆ. ಹೀಗಾಗುವುದು ಬೇಡ. ನನ್ನ ಜೀವನದಲ್ಲಿ ಬಂದೊದಗುವ ಸುಖ ದುಃಖ, ಮಾನ ಅಪಮಾನ, ಲಾಭ ನಷ್ಟ, ರೋಗ ಆರೋಗ್ಯಗಳಿಗೂ ಭಗವಂತನಿಗೂ ಯಾವ ಯಾವ ಸಂಬಂಧವೂ ಇರುವುದಿಲ್ಲ. ನಾವು ಹಿಂದಿನ ಜನ್ಮಗಳಲ್ಲಿ ಮಾಡಿರುವ ಪುಣ್ಯದಿಂದ ಈ ಜನ್ಮದಲ್ಲಿ ಸುಖಶಾಂತಿಗಳೂ, ಪಾಪಾನುಷ್ಠಾನದಿಂದ ದುಃಖ ಅಶಾಂತಿಗಳೂ ಉಂಟಾಗುತ್ತವೆ. ಈ ದ್ವಂದ್ವಗಳಿಗೆಲ್ಲ ಪರಮಾತ್ಮನನ್ನು ನಿಮಿತ್ತಮಾಡಿಕೊಂಡು ಆ ಭಗವಂತನನ್ನು ನಾನು ತಿರಸ್ಕರಿಸದಂತಾಗಲಿ. ಸರ್ವಾಂತರ್ಯಾಮಿಯಾದ ಪರಬ್ರಹ್ಮವು ನನಗೂ ಪ್ರತ್ಯಗಾತ್ಮನಾಗಿರುವುದರಿಂದ ಆ ಪರಬ್ರಹ್ಮವು ನನ್ನನ್ನೂ ದೂರಮಾಡದಂತಾಗಲಿ. ನನಗೂ ಪರಮಾತ್ಮನಿಗೂ ಪರಸ್ಪರ ಏಕತ್ವಭಾವನೆಯು ಉಂಟಾಗಲಿ.</p>
      <p>ಬ್ರಹ್ಮಜ್ಞಾನಿಯು ಬ್ರಹ್ಮನಿಷ್ಠನಾಗಿದ್ದು, ನಿತ್ಯಾನಂದಸ್ವರೂಪನೇ ಆಗಿರುತ್ತಾನಲ್ಲವೆ? ಬ್ರಹ್ಮನಿಷ್ಠನಾದ ಬ್ರಹ್ಮಜ್ಞಾನಿಗೆ ಶಮ ದಮ ಉಪರತಿ ತಿತಿಕ್ಷಾ ಶ್ರದ್ಧಾ ಮತ್ತು ಸಮಾಧಾನಗಳು ಸಹಜವಾಗಿರುತ್ತವೆ. ಈ ಗುಣಗಳೆಲ್ಲವೂ ನನಗೂ ಸಹಜವಾಗಲಿ. ಅಮಾನಿತ್ವಾದಿಗಳೂ, ಚಿತ್ತಶುದ್ಧಿ ಮುಂತಾದವುಗಳೂ, ವಿವೇಕವೈರಾಗ್ಯ ಮುಮುಕ್ಷುತ್ವ ಸಾಧನಗಳೂ ನನ್ನಲ್ಲಿ ಚೆನ್ನಾಗಿ ನೆಲೆಗೊಳ್ಳಲಿ. ಈ ಅಧ್ಯಾತ್ಮ ಸಾಧನಗಳೆಲ್ಲವೂ ಆತ್ಮಜ್ಞಾನಪ್ರಾಪ್ತಿಗೆ ಸಹಕಾರಿಗಳಾಗಿರುತ್ತವೆ. ಆದ್ದರಿಂದ ಸಕಲ ಆಧ್ಯಾತ್ಮಿಕ ಸಾಧನಗಳೂ ನನ್ನಲ್ಲಿ ನೆಲೆಗೊಳ್ಳಲಿ ಎಂದು ಶಿಷ್ಯನು ಈ ಶಾಂತಿಮಂತ್ರದಲ್ಲಿ ಪರಮಾತ್ಮನನ್ನು ಪ್ರಾರ್ಥಿಸುತ್ತಿದ್ದಾನೆ.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.8">
      <h2 class="level2-title" epub:type="title"><span class="num">೮.</span>ಭದ್ರಂ ನೋ ಅಪಿವಾತಯ ಮನಃ</h2>
      <p class="verse">೮. ಓಮ್ ॥ ಭದ್ರಂ ನೋ ಅಪಿವಾತಯ ಮನಃ॥</p>
      <p class="text-center">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p class="text-right">—ಋಗ್ವೇದೀಯಾ ಐತರೇಯೋಪನಿಷತ್</p>
      <p><strong>ಪದಚ್ಛೇದ:</strong> ಭದ್ರಮ್, ನಃ, ಅಪಿವಾತಯ, ಮನಃ</p>
      <p><strong>ಅನ್ವಯಾರ್ಥ</strong>: ನಃ = ನಮ್ಮಗಳ, ಮನಃ = ಮನಸ್ಸನ್ನು, ಭದ್ರಮ್ = ಮಂಗಳಕರವನ್ನಾಗಿ, ಅಪಿವಾತಯ = ಪರಿವರ್ತಿಸು.</p>
      <p><strong>ವಿವರಣೆ</strong>: ಎಲೈ ಪರಮಾತ್ಮನೇ, ನಮ್ಮಗಳ ಮನಸ್ಸನ್ನು ಮಂಗಳಮಯವನ್ನಾಗಿ ಮಾಡು. ಮನಸ್ಸೆಂದರೇ ಚಂಚಲ, ಬಲವತ್, ದೃಢ, ಹಾಗೂ ಬಹಿರ್ಮುಖವಾಗಿದ್ದುಕೊಂಡು ಸದಾ ಅನಾತ್ಮ ವಿಷಯಗಳನ್ನೇ ಚಿಂತಿಸುತ್ತಾ ಅಮಂಗಳವಾಗಿರುತ್ತದೆ. ಚಂಚಲವಾದ ಮನಸ್ಸಿನಿಂದ ಉಪನಿಷತ್ತುಗಳ ಸಂದೇಶಗಳನ್ನು ಅರ್ಥಮಾಡಿಕೊಳ್ಳಲು ಸಾಧ್ಯವಿಲ್ಲ. ಆದ್ದರಿಂದ ಎಲೈ ಭಗವಂತನೆ, ನಮ್ಮಗಳ ಮನಸ್ಸು, ಸದಾ ಶಾಂತವಾಗಿರುವಂತೆ, ಸದಾ ತೃಪ್ತವಾಗಿರುವಂತೆ, ಸದಾ ಆತ್ಮನಲ್ಲಿಯೇ ಸ್ಥಿರವಾಗಿರುವಂತೆ ಮಾಡು—ಎಂದು ಈ ಶಾಂತಿಮಂತ್ರದಲ್ಲಿ ಪ್ರಾರ್ಥಿಸಲಾಗಿದೆ. ಮನಸ್ಸಿನಿಂದಲೇ ಸ್ವರ್ಗ, ಮನಸ್ಸಿನಿಂದಲೇ ನರಕ; ಮನಸ್ಸಿನಿಂದಲೇ ಬಂಧ, ಮನಸ್ಸಿನಿಂದಲೇ ಮುಕ್ತಿ.</p>
      <p class="verse">ಮನ ಏವ ಮನುಷ್ಯಾಣಾಂ ಕಾರಣಂ ಬಂಧಮೋಕ್ಷಯೋಃ।<br/>ಬಂಧಾಯ ವಿಷಯಾಸಂಗಿ ಮುಕ್ತ್ಯೈ ನಿರ್ವಿಷಯಂ ಮನಃ</p> 
      <p>ಅಶುದ್ಧವಾದ, ವಿಷಯಕಲುಷಿತವಾದ ಮನಸ್ಸಿನಿಂದ ಯಾವಾಗಲೂ ಬಂಧವೇ; ಆದರೆ ಶುದ್ಧವಾದ, ಮಂಗಳವಾದ ಮನಸ್ಸಿನಿಂದ ಮುಕ್ತಿಯು ದೊರಕುತ್ತದೆ. ಆದ್ದರಿಂದ ನಮ್ಮಗಳ ಮನಸ್ಸನ್ನು ಅಂತರ್ಮುಖಿಯಾಗುವಂತೆ ಮಾಡು, ಮಂಗಳಕರವಾಗುವಂತೆ ಮಾಡು—ಎಂದು ಇಲ್ಲಿ ಪ್ರಾರ್ಥಿಸಲಾಗಿದೆ. ಮನಸ್ಸು ಶುದ್ಧವಾಗಿದ್ದರೆ ಮುಕ್ತಿಯು ದೊರಕಿದಂತೆಯೇ ಅಲ್ಲವೇ?ಈಶ್ವರಾನುಗ್ರಹದಿಂದಲೇ ಮಾನವರಿಗೆ ಮನಶ್ಶಕ್ತಿಯೂ ಮನನ ಸಾಮರ್ಥ್ಯವೂ ಲಭಿಸಿದೆ. ಆದರೆ ಈ ಮನಸ್ಸು ವಿಷಯಾಭಿಮುಖವಾಗಿಯೇ ಇರುವುದರಿಂದ ಅಂತರಾತ್ಮನನ್ನು ನೋಡಲು ಆಗುತ್ತಿಲ್ಲ. ಇಂಥ ಮನಸ್ಸು ಅಂತರ್ಮುಖವಾಗಬೇಕಾದರೂ ಭಗವಂತನ ಕೃಪೆಯೇ ಬೇಕು, ಹಾಗೂ ಸದ್ಗುರು ಗಳ ಅನುಗ್ರಹವೂ ಬೇಕು. ಅದನ್ನು ಈ ಶಾಂತಿಮಂತ್ರದಲ್ಲಿ ಪ್ರಾರ್ಥಿಸಲಾಗಿದೆ.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.9">
      <h2 class="level2-title" epub:type="title"><span class="num">೯.</span>ವಾಙೇ  ಮನಸಿ ಪ್ರತಿಷ್ಠಿತಾ</h2>
      <p class="verse">೯. ಓಮ್ ॥ ವಾಙೇ  ಮನಸಿ ಪ್ರತಿಷ್ಠಿತಾ । ಮನೋ ಮೇ ವಾಚಿ ಪ್ರತಿಷ್ಠಿತಮ್ । ಆವಿರಾವೀರ್ಮ ಏಧಿ । ವೇದಸ್ಯ ಮ ಆಣೀಸ್ಥಃ । ಶ್ರುತಂ ಮೇ ಮಾ ಪ್ರಹಾಸೀಃ । ಅನೇನಾಧೀತೇನ ಅಹೋರಾತ್ರಾನ್ ಸಂದಧಾಮಿ । ಋತಂ ವದಿಷ್ಯಾಮಿ । ಸತ್ಯಂ ವದಿಷ್ಯಾಮಿ । ತನ್ಮಾಮವತು । ತದ್ವಕ್ತಾರಮವತು । ಅವತು ಮಾಮ್ । ಅವತು ವಕ್ತಾರಮ್ । ಅವತು ವಕ್ತಾರಮ್</p>
      <p class="text=center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಋಗ್ವೇದೀಯಾ ಐತರೇಯೋಪನಿಷತ್</p>
      <p><strong>ಪದಚ್ಛೇದ:</strong> ವಾಕ್ ಮೇ ಮನಸಿ ಪ್ರತಿಷ್ಠಿತಾ। ಮನಃ ಮೇ ವಾಚಿ ಪ್ರತಿಷ್ಠಿತಮ್। ಆವಿಃ ಆವೀಃ ಮೇ ಏಧಿ। ವೇದಸ್ಯ ಮೇ ಆಣೀಸ್ಥಃ। ಶ್ರುತಂ ಮೇ ಮಾ ಪ್ರಹಾಸೀಃ। ಅನೇನ ಅಧೀತೇನ ಅಹೋರಾತ್ರಾನ್ ಸಂದಧಾಮಿ। ಋತಂ ವದಿಷ್ಯಾಮಿ। ಸತ್ಯಂ ವದಿಷ್ಯಾಮಿ। ತತ್ ಮಾಮ್ ಅವತು। ತತ್ ವಕ್ತಾರಮ್ ಅವತು। ಅವತು ಮಾಮ್। ಅವತು ವಕ್ತಾರಮ್ । ಅವತು ವಕ್ತಾರಮ್॥</p>
      <p><strong>ಅನ್ವಯಾರ್ಥ:</strong> ಮೇ = ನನ್ನ, ವಾಕ್ = ಮಾತು, ಮನಸಿ = ಮನಸ್ಸಿನಲ್ಲಿ, ಪ್ರತಿಷ್ಠಿತಾ = ನೆಲೆಗೊಳ್ಳುವಂತಾಗಲಿ. ಮೇ = ನನ್ನ, ಮನಃ = ಮನಸ್ಸು, ವಾಚಿ = ಮಾತಿನಲ್ಲಿ, ಪ್ರತಿಷ್ಠಿತಮ್ = ನೆಲೆಗೊಳ್ಳಲಿ. ಆವಿಃ = ಪ್ರಕಾಶ ಸ್ವರೂಪನಾದ ಎಲೈ ಪರಮಾತ್ಮನೆ, ಮೇ = ನನಗೆ, ಆವೀಃ = ಚೈತನ್ಯರೂಪವಾಗಿ, ಏಧಿ = ನೀನು ತೋರಿಕೊ. ಎಲೈ ವಾಕ್ಕೆ, ಎಲೈ ಮನಸ್ಸೆ, ನೀವಿಬ್ಬರೂ, ಮೇ = ನನಗೆ, ವೇದಸ್ಯ = ವೇದಾಂತಗಳ ಜ್ಞಾನವನ್ನು, ಆಣೀಸ್ಥಃ = ತಂದು ಕೊಡುವವರಾಗಿರಿ. ಮೇ = (ನನ್ನ ) ನಾನು, ಶ್ರುತಮ್ = ಸದ್ಗುರುಗಳಿಂದ ಕೇಳಿದ್ದನ್ನು, ಮಾ ಪ್ರಹಾಸೀಃ = ಮರೆಸಬೇಡ. ಅನೇನ = ಈ, ಅಧೀತೇನ = ವೇದಾಂತದ ಅಧ್ಯಯನದ ಅನುಸಂಧಾನದಿಂದಲೇ, ಅಹೋರಾತ್ರಾನ್ = ಹಗಲು ರಾತ್ರಿಗಳನ್ನು, ಸಂದಧಾಮಿ = ನಾನು ಕೂಡಿಸುವಂತಾಗಲಿ. ಋತಂ = ಋತವನ್ನು (ಶಾಸ್ತ್ರಾರ್ಥವನ್ನು) ವದಿಷ್ಯಾಮಿ = ಹೇಳುವಂತಾಗಲಿ, ಸತ್ಯಂ = ಸತ್ಯವನ್ನೇ, ವದಿಷ್ಯಾಮಿ = ನಾನು ಹೇಳುವವನಾಗಲಿ. ತತ್ = ಆ ಪರಬ್ರಹ್ಮವು, ಮಾಮ್ = ನನ್ನನ್ನು, ಅವತು = ಕಾಪಾಡಲಿ. ತತ್ = ಆ ಪರಬ್ರಹ್ಮವು, ವಕ್ತಾರಮ್ = ಉಪದೇಶಿಸುತ್ತಿರುವಂಥ ನನ್ನ ಆಚಾರ್ಯನನ್ನು, ಅವತು = ಕಾಪಾಡಲಿ; ಮಾಮ್ = ನನ್ನನ್ನು, ಅವತು = ಕಾಪಾಡಲಿ, ವಕ್ತಾರಮ್ = ಸದ್ಗುರುವನ್ನು, ಅವತು = ಕಾಪಾಡಲಿ. ವಕ್ತಾರಮ್ = ನನಗೆ ಬ್ರಹ್ಮವಿದ್ಯೆಯನ್ನು ಉಪದೇಶಿಸುತ್ತಿರುವಂಥ ನನ್ನ ಗುರುವನ್ನು, ಅವತು = ಕಾಪಾಡಲಿ.</p>
      <p><strong>ವಿವರಣೆ</strong>: ನನ್ನ ಮಾತು ಮನಸ್ಸಿನಲ್ಲಿ ಪ್ರತಿಷ್ಠಿತವಾಗಲಿ, ಮತ್ತು ನನ್ನ ಮನಸ್ಸು ವಾಕ್ಕಿನಲ್ಲಿ ನೆಲೆಗೊಳ್ಳಲಿ; ಮನಸ್ಸಿನಲ್ಲಿರುವುದನ್ನೇ ನಾನು ಮಾತುಗಳಿಂದ ಹೇಳುವಂತಾಗಲಿ, ಮತ್ತು ನನ್ನ ಮಾತುಗಳಿಗನುಸಾರವಾಗಿಯೇ ನನ್ನ ಮನಸ್ಸಿನಲ್ಲೂ ಸತ್ಯಸಂಕಲ್ಪಗಳಾಗಲಿ. ಮಾತಿಗೂ ಮನಸ್ಸಿಗೂ ಏಕವಾಕ್ಯತೆಯು ಇರುವಂತಾಗಲಿ.</p>
      <p>ಪ್ರಕಾಶಸ್ವರೂಪನಾದ ಪರಮಾತ್ಮನೇ, ನೀನು ನನಗೆ ಸ್ವಯಂಜ್ಯೋತಿಃಸ್ವರೂಪವಾಗಿ ಅನುಗ್ರಹಿಸು. ನನ್ನ ಮನದಲ್ಲಿ ನಿನ್ನ ಚೈತನ್ಯಸ್ವರೂಪವನ್ನು ನಾನು ಕಾಣುವಂತಾಗಲಿ. ನನಗೆ ಈ ದೇಹಾಭಿಮಾನವು ತೊಲಗಿ ನಾನೇ ಪರಂಜ್ಯೋತಿಃ ಸ್ವರೂಪಿ ಪರಬ್ರಹ್ಮವೆಂಬ ಜ್ಞಾನವು ನನಗೆ ಉದಯಿಸುವಂತಾಗಲಿ.ಎಲೈ ವಾಗಿಂದ್ರಿಯ ಮತ್ತು ಮನಸ್ಸುಗಳೇ, ನೀವಿಬ್ಬರೂ ಸೇರಿಕೊಂಡು ನನಗೆ ವೇದಗಳ ಸಾರವಾದ ಆತ್ಮಜ್ಞಾನವನ್ನು ಸಂಪಾದಿಸಿಕೊಡಿ. ವಾಗಿಂದ್ರಿಯ ಹಾಗೂ ಅಂತಃಕರಣಗಳು ಶುದ್ಧವಾಗಿದ್ದರೆ ವೇದಪ್ರತಿಪಾದ್ಯನಾದ ಪರಮಾತ್ಮನ ಜ್ಞಾನವು ತಾನೇ ತಾನಾಗಿ ಉಂಟಾಗುತ್ತದೆ.</p>
      <p>ನಾನು ಸದ್ಗುರುಗಳಿಂದ ಶ್ರವಣಮಾಡುತ್ತಿರುವ ವೇದಾಂತಸಂದೇಶಗಳನ್ನು ನಾನು ಸದಾ ಅನುಸಂಧಾನಮಾಡುತ್ತಾ ಇರುವಂತಾಗಲಿ. ಸದ್ಗುರೂಪದೇಶಗಳನ್ನು ನಾನು ಏಕಾಗ್ರಚಿತ್ತನಾಗಿ ಶ್ರದ್ಧೆಯಿಂದ ಕೇಳುವಂತಾಗಲಿ, ಆ ಉಪದೇಶಗಳನ್ನು ನಾನು ಮರೆಯದಂತಾಗಲಿ. ನನಗೆ ಆತ್ಮಜ್ಞಾನವು ಉಂಟಾಗಲಿ.</p>
      <p>ವೇದವೇದಾಂತಗಳ ಅಧ್ಯಯನ, ಅಧ್ಯಾಪನ, ಶ್ರವಣ ಮನನ ನಿದಿಧ್ಯಾಸನಗಳಿಂದಲೇ ನಾನು ಹಗಲು ಮತ್ತು ರಾತ್ರಿಗಳನ್ನು ಕೂಡಿಸುವಂತಾಗಲಿ. ಬೆಳಗ್ಗೆ ಎದ್ದಾಗಿನಿಂದ ರಾತ್ರಿ ಮಲಗುವವರೆಗೂ ನಾನು ವೇದಾಂತಗಳ ಸತ್ಯಸನಾತನ ಸಂದೇಶಗಳನ್ನೇ ಅನುಸಂಧಾನ ಮಾಡುತ್ತಾ ಇರುವಂತಾಗಲಿ. ಯಾವ ಘರ್ಷಣೆಗೂ ನನ್ನ ಇಂದ್ರಿಯ ಮನಸ್ಸುಗಳು ಸಿಕ್ಕಿಕೊಳ್ಳದಂತಾಗಲಿ.</p>
      <p>ನಾನು ಶಾಸ್ತ್ರೋಕ್ತ ವಿಷಯಗಳನ್ನು ಸರಿಯಾಗಿ ತಿಳಿದುಕೊಂಡು ಅದರಂತೆ ಅನುಷ್ಠಾನಮಾಡುವಂತಾಗಲಿ. ನಾನು ಸದ್ವಿಚಾರಗಳನ್ನೇ ಮಾಡುತ್ತಾ ಸದಾಚಾರ ಸಂಪನ್ನನಾಗಿರುವಂತಾಗಲಿ. ನಾನು ಸತ್ಯವನ್ನೇ ಸದಾ ನುಡಿಯುವಂತಾಗಲಿ. ನಾನು ಎಂದೆಂದಿಗೂ ಸುಳ್ಳನ್ನು ಹೇಳದಂತಾಗಲಿ. ಸತ್ಯವಚನದಿಂದ ಚಿತ್ತಶುದ್ಧಿಯಾದರೆ ನನಗೆ ಆತ್ಮಜ್ಞಾನವೂ ಉಂಟಾಗುತ್ತದೆಯಲ್ಲವೆ?</p>
      <p>ಪರಬ್ರಹ್ಮವು ನನ್ನನ್ನೂ ನನ್ನ ಸದ್ಗುರುವನ್ನೂ ನೆಮ್ಮದಿಯಿಂದ ಇರುವಂತೆ ಕಾಪಾಡಲಿ. ಆಚಾರ್ಯನು ನನ್ನನ್ನು ಈ ಸಂಸಾರಸಾಗರದಿಂದ ಪಾರುಮಾಡುವಂತಾಗಲಿ. ನನಗೆ ಸದ್ಗುರುವಿನ ಸಂಪೂರ್ಣ ಅನುಗ್ರಹವಿರಲಿ!</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.10">
      <h2 class="level2-title" epub:type="title"><span class="num">೧೦.</span>ಯೋ ಬ್ರಹ್ಮಾಣಂ ವಿದಧಾತಿ ಪೂರ್ವಮ್</h2>
      <p class="verse">೧೦. ಓಮ್ ॥ ಯೋ ಬ್ರಹ್ಮಾಣಂ ವಿದಧಾತಿ ಪೂರ್ವಮ್ । ಯೋ ವೈ ವೇದಾಗ್ಂಶ್ಚ ಪ್ರಹಿಣೋತಿ ತಸ್ಮೈ । ತಗ್ಂ ಹ ದೇವಮಾತ್ಮ- ಬುದ್ಧಿಪ್ರಕಾಶಂ ಮುಮುಕ್ಷುರ್ವೈ ಶರಣಮಹಂ ಪ್ರಪದ್ಯೇ॥</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p class="text-right">—ಕೃಷ್ಣಯಜುರ್ವೇದೀಯಾ ಶ್ವೇತಾಶ್ವತರೋಪನಿಷತ್</p>
      <p><strong>ಪದಚ್ಛೇದ :</strong> ಯಃ ಬ್ರಹ್ಮಾಣಂ ವಿದಧಾತಿ ಪೂರ್ವಮ್। ಯಃ ವೈ ವೇದಾನ್ ಚ ಪ್ರಹಿಣೋತಿ ತಸ್ಮೈ। ತಂ ಹ ದೇವಮ್ ಆತ್ಮಬುದ್ಧಿಪ್ರಕಾಶಮ್। ಮುಮುಕ್ಷುಃ ವೈ ಶರಣಮ್ ಅಹಂ ಪ್ರಪದ್ಯೇ॥ ॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ಅನ್ವಯಾರ್ಥ</strong>: ಯಃ = ಯಾವ ಪರಮಾತ್ಮನು, ಪೂರ್ವಮ್ = ಮೊಟ್ಟ ಮೊದಲಿಗೆ, ಬ್ರಹ್ಮಾಣಮ್ = ಬ್ರಹ್ಮನನ್ನು, ವಿದಧಾತಿ = ಸೃಷ್ಟಿಸಿರುತ್ತಾನೆಯೋ; ಯಃ ವೈ = ಮತ್ತು ಯಾವ ಪರಮಾತ್ಮನು, ತಸ್ಮೈ = ಆ ಬ್ರಹ್ಮದೇವನಿಗೆ, ವೇದಾನ್ ಚ = ವೇದಗಳನ್ನೂ, ಪ್ರಹಿಣೋತಿ = ಕಳಿಸಿಕೊಡುತ್ತಾನೆಯೋ; ಆತ್ಮಬುದ್ಧಿಪ್ರಕಾಶಮ್ = ನನ್ನ ಬುದ್ಧಿಯನ್ನು ಬೆಳಗುತ್ತಿರುವ, ತಮ್ ಹ = ಅಂಥ, ದೇವಮ್ = ಚಿನ್ಮಾತ್ರಸ್ವರೂಪನಾದ ಪ್ರಕಾಶಾತ್ಮಕನಾದ ಪರಮಾತ್ಮನನ್ನು, ಅಹಮ್ = ನಾನು, ಮುಮುಕ್ಷುಃ ವೈ = ಮುಮುಕ್ಷುವಾಗಿ, ಶರಣಂ ಪ್ರಪದ್ಯೇ = ಆಶ್ರಯಿಸುತ್ತೇನೆ, ಶರಣುಹೊಂದುತ್ತೇನೆ. ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ವಿವರಣೆ</strong>: ಪರಮಾತ್ಮನು ಸೃಷ್ಟಿಯ ಪ್ರಾರಂಭದಲ್ಲಿ ಹಿರಣ್ಯಗರ್ಭಬ್ರಹ್ಮನನ್ನು ಸೃಷ್ಟಿಸುತ್ತಾನೆ. ಪರಮಾತ್ಮನು ಸತ್ಯಸಂಕಲ್ಪನೂ ಸತ್ ಸಂಕಲ್ಪನೂ ಆದ್ದರಿಂದ ಅವನ ಸಂಕಲ್ಪಮಾತ್ರದಿಂದಲೇ ವಿರಾಟ್ ಪುರುಷನು ತೋರಿಕೊಳ್ಳುತ್ತಾನೆ. ಇವನಿಗೆ <strong>ಪ್ರಥಮಜ</strong> ಎಂದು ಹೆಸರು. ಇವನಿಗೇ ಬ್ರಹ್ಮಾ, ಸ್ವಯಂಭೂ, ಹಿರಣ್ಯಗರ್ಭ, ವಿರಾಟ್ ಪುರುಷ—ಮುಂತಾದ ಹೆಸರುಗಳು. ಇವನೇ ಅಪರಬ್ರಹ್ಮ—ಎನಿಸುತ್ತಾನೆ. ಈ ಹಿರಣ್ಯಗರ್ಭನಿಗೆ ಪರಮಾತ್ಮನು ವೇದಗಳನ್ನು ಕಳಿಸಿಕೊಡುತ್ತಾನೆ. ಭಗವಂತನ ಸಂಕಲ್ಪದಂತೆ ಹಿರಣ್ಯಗರ್ಭನ ಶುದ್ಧಾಂತಃಕರಣದಲ್ಲಿ ವೇದಗಳೆಲ್ಲವೂ ಸ್ವಯಂ ಹೊಳೆಯುತ್ತವೆ. ಈ ವೇದಪುರುಷನೇ ಸೃಷ್ಟಿಕರ್ತೃವಾದ ಬ್ರಹ್ಮನು.</p>
      <p>ಹಿರಣ್ಯಗರ್ಭಬ್ರಹ್ಮನಿಗೂ ಕಾರಣವಾಗಿರುವ, ಜ್ಞಾನಸ್ವರೂಪಿಯಾದ ಭಗವಂತನೇ ಸಕಲ ಚರಾಚರಪ್ರಾಣಿಗಳಿಗೂ ಅಂತರಾತ್ಮನಾಗಿರುತ್ತಾನೆ. ಇವನೇ ವೇದಾಂತ ಪ್ರತಿಪಾದ್ಯನಾದ ಸಾಕ್ಷಿರೂಪನಾದ ಅಂತರಾತ್ಮನು ಹಾಗೂ ಪ್ರತ್ಯಗಾತ್ಮನು. ಇವನೇ ನಮ್ಮೆಲ್ಲರ ಬುದ್ಧಿಗೂ ಸಾಕ್ಷಿಯಾದ ಅಂತರ್ಯಾಮಿಯು. ಮುಮುಕ್ಷುವಾದ ನಾನು ಇಂಥ ಪರಮಾತ್ಮನನ್ನು ಶರಣುಹೊಂದುತ್ತೇನೆ. ನನಗೆ ಈ ಜನ್ಮದಲ್ಲಿ ಬೇಕಾದ ಸಂಪತ್ತೆಂದರೆ ಮೋಕ್ಷವೊಂದೇ. ಈ ಭವಬಂಧನದಿಂದ ಬಿಡುಗಡೆಯನ್ನು ಹೊಂದಬೇಕೆಂದು ನಾನು ದೃಢವಾದ ಸಂಕಲ್ಪವನ್ನು ಮಾಡಿಕೊಂಡಿರುತ್ತೇನೆ. ನನಗೆ ಮೋಕ್ಷವೇ ಹೆಗ್ಗುರಿಯಾಗಿದೆ. ಇಂಥ ನನಗೆ ಮಾರ್ಗದರ್ಶಕನೂ, ಸದ್ಗುರುವೂ, ಮಾರ್ಗವೂ, ಗುರಿಯೂ ಎಲ್ಲವೂ ಭಗವಂತನೇ ಆಗಿದ್ದಾನೆ ಎಂದು ನಾನು ತ್ರಿಕರಣಗಳಿಂದಲೂ ಪೂರಾ ನಂಬಿರುತ್ತೇನೆ. ಭಗವಂತನಿಗೆ ಸಂಪೂರ್ಣವಾಗಿ ಶರಣಾಗತನಾದವನಿಗೆ ಭಗವಂತನೇ ದೊರಕಿಬಿಡುತ್ತಾನೆಅಲ್ಲವೆ? <strong>ಯಾಂತಿ ಮದ್ಯಾಜಿನೋಽಪಿ ಮಾಮ್</strong>—ನನ್ನನ್ನು ಶರಣುಹೊಂದಿದ ನನ್ನ ಭಕ್ತರುಗಳು ನನ್ನನ್ನೇ ಸೇರಿಬಿಡುತ್ತಾರೆ ಎಂದು ಭಗವಂತನು ತಿಳಿಸಿದ್ದಾನಲ್ಲವೆ? ನಾವುಗಳೂ ಭಗವಂತನಿಗೆ ಸಂಪೂರ್ಣವಾಗಿ ಶರಣಾಗೋಣ.</p>
      <p>ಈ ಶಾಂತಿಮಂತ್ರದಲ್ಲಿ ನಾವು ಐದು ಅಂಶಗಳನ್ನು ಗಮನಿಸಬೇಕು.</p>
      <p>೧. ಭಗವಂತನು ಸ್ವತಃ ನಾಮರೂಪಗುಣಕ್ರಿಯಾರಹಿತನಾಗಿರುತ್ತಾನೆ. ಭಗವಂತನು ಸರ್ವಜ್ಞನೂ ಸರ್ವಶಕ್ತನೂ ಸರ್ವಕಾರಣನೂ ಆಗಿರುತ್ತಾನೆ. ತನ್ನ ಮಾಯೆಯಿಂದ ಭಗವಂತನು ಎಲ್ಲವನ್ನೂ ಸೃಷ್ಟಿಸಬಲ್ಲನು!</p>
      <p>೨. ಈ ಭಗವಂತನ ಸಂಕಲ್ಪಮಾತ್ರದಿಂದ ವಿರಾಟ್ ಪುರುಷನು ಅಂದರೆ ಸೃಷ್ಟಿಕರ್ತನಾದ ಬ್ರಹ್ಮನು ತೋರಿಕೊಳ್ಳುತ್ತಾನೆ. ಈ ಬ್ರಹ್ಮನು ಅಯೋನಿಜನು. ಇವನೇ ಮೊಟ್ಟಮೊದಲನೆಯ ಮಹಾಜೀವಿ. ಇವನೇ ಅಂತರ್ಯಾಮಿ, ಇವನೇ ಪ್ರಥಮಜ. ಇವನ ಮನಸ್ಸು ಸಮಷ್ಟಿರೂಪದಿಂದ ಅತ್ಯಂತ ಶುದ್ಧವಾಗಿರುತ್ತದೆ. ಇವನು ಮನೋರೂಪನೂ ವಿಜ್ಞಾನಸ್ವರೂಪನೂ ಆಗಿರುತ್ತಾನೆ.</p>
      <p>೩. ಈ ಬ್ರಹ್ಮನಿಗೆ ಪರಮಾತ್ಮನು ವೇದಗಳನ್ನು ಕಳಿಸುತ್ತಾನೆ. ಸೃಷ್ಟಿಕರ್ತೃವಾದ ಬ್ರಹ್ಮನ ಮನಸ್ಸಿನಲ್ಲಿ ಮೊಟ್ಟಮೊದಲಿಗೆ ವೇದಗಳೆಲ್ಲವೂ ತೋರಿಕೊಳ್ಳುವಂತೆ ಸಂಕಲ್ಪಿಸಿದವನೂ ಪರಮಾತ್ಮನೇ. ಶುದ್ಧವಾದ, ಸಾತ್ತ್ವಿಕವಾದ, ವ್ಯಾಪಕವಾದ ಮನಸ್ಸನ್ನು ಉಪಾಧಿಯನ್ನಾಗಿ ಉಳ್ಳವನೇ ಹಿರಣ್ಯಗರ್ಭಬ್ರಹ್ಮನು.</p>
      <p>೪. ಪರಮಾತ್ಮನೆಂದರೆ ಎಲ್ಲೋ ದೂರದಲ್ಲಿ ಇರುವ ಒಬ್ಬ ದೇವತೆಯಲ್ಲ. ಇವನು <strong>ಆತ್ಮಬುದ್ಧಿಪ್ರಕಾಶಕನಾಗಿರುತ್ತಾನೆ</strong>. ನಮ್ಮೆಲ್ಲರ ಬುದ್ಧಿಯನ್ನು ಪ್ರಕಾಶಗೊಳಿಸುತ್ತಾ ಸರ್ವಾಂತರ್ಯಾಮಿಯಾಗಿರುವವನೇ ಭಗವಂತನು. ಭಗವಂತನನ್ನು ನೋಡಲು ಎಲ್ಲೋ ಹೊರಗಡೆಗೆ ದೂರಕ್ಕೆ ಹೋಗಿ ಕಷ್ಟಪಡಬೇಕಾಗಿಲ್ಲ.</p>
      <p>೫. ಮುಮುಕ್ಷುಗಳು ಇಂಥ ಭಗವಂತನಿಗೆ ಶರಣಾಗಬೇಕು. ಮುಮುಕ್ಷು ಸಾಧಕರ ಮನಸ್ಸಿನಲ್ಲಿ ಆತ್ಮಜ್ಞಾನದ ಬೆಳಕನ್ನು ಉಂಟುಮಾಡುವವನೇ ಭಗವಂತನು. ಇಂಥ ಭಗವಂತನಿಗೆ ಶರಣು ಶರಣುಗಳು. ಈ ಶಾಂತಿಮಂತ್ರವನ್ನು ಪ್ರತಿಯೊಬ್ಬ ತತ್ತ್ವಜಿಜ್ಞಾಸುವೂ ತಪ್ಪದೇ ಹೇಳಬೇಕು.</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
    <section class="level2 numbered" id="id-5.11">
      <h2 class="level2-title" epub:type="title">ಗುರುಪರಂಪರೆಗೆ ನಮಸ್ಕಾರ <br /><span class="num">೧೧.</span>ನಮೋ ಬ್ರಹ್ಮಾದಿಭ್ಯೋ</h2>
      <p class="verse">೧೧. ಓಮ್ ನಮೋ ಬ್ರಹ್ಮಾದಿಭ್ಯೋ ಬ್ರಹ್ಮವಿದ್ಯಾಸಂಪ್ರದಾಯ- ಕರ್ತೃಭ್ಯೋ ವಂಶರ್ಷಿಭ್ಯೋ ನಮೋ ಮಹದ್ಭ್ಯೋ ನಮೋ ಗುರುಭ್ಯಃ। ಸರ್ವೋಪಪ್ಲವರಹಿತಃ ಪ್ರಜ್ಞಾನಘನಃ ಪ್ರತ್ಯಗರ್ಥೋ ಬ್ರಹ್ಮೈವಾಹಮಸ್ಮಿ ಬ್ರಹ್ಮೈವಾಹಮಸ್ಮಿ॥</p>
      <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
      <p><strong>ಪದಚ್ಛೇದ</strong>: ಓಮ್ ನಮಃ ಬ್ರಹ್ಮಾದಿಭ್ಯಃ ಬ್ರಹ್ಮವಿದ್ಯಾಸಂಪ್ರದಾಯ ಕರ್ತೃಭ್ಯಃ ವಂಶರ್ಷಿಭ್ಯಃ ನಮಃ ಮಹದ್ಭ್ಯಃ ನಮಃ ಗುರುಭ್ಯಃ। ಸರ್ವೋಪಪ್ಲವರಹಿತಃ ಪ್ರಜ್ಞಾನಘನಃ ಪ್ರತ್ಯಗರ್ಥಃ ಬ್ರಹ್ಮ ಏವ ಅಹಮ್ ಅಸ್ಮಿ ಬ್ರಹ್ಮ ಏವ ಅಹಮ್ ಅಸ್ಮಿ॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
      <p><strong>ಅನ್ವಯಾರ್ಥ</strong>: ಬ್ರಹ್ಮವಿದ್ಯಾ ಸಂಪ್ರದಾಯಕರ್ತೃಭ್ಯಃ = ಬ್ರಹ್ಮವಿದ್ಯೆಯ ಪರಂಪರೆಯನ್ನು ಪ್ರಾರಂಭಿಸಿ ಬೆಳೆಸಿರುವಂಥ, ಬ್ರಹ್ಮಾದಿಭ್ಯಃ = ಹಿರಣ್ಯಗರ್ಭನೇ ಮುಂತಾದ ದೇವತೆಗಳಿಗೆ, ನಮಃ = ನಮಸ್ಕಾರವು; ಮಹದ್ಭ್ಯಃ = ಹಿರಿಯರಾದ, ವಂಶರ್ಷಿಭ್ಯಃ = ವಂಶ ಪ್ರವರ್ತಕರಾದ ಮಹರ್ಷಿಗಳಿಗೂ, ನಮಃ = ನಮಸ್ಕಾರವು; ಮಹದ್ಭ್ಯಃ = ಪರಮಪೂಜ್ಯರಾದ, ಗುರುಭ್ಯಃ = ಬ್ರಹ್ಮವಿದ್ಯೋಪದೇಶಕರಾದ ಸದ್ಗುರುಗಳಿಗೂ, ನಮಃ = ನನ್ನ ನಮಸ್ಕಾರವು; ಸರ್ವೋಪಪ್ಲವ ರಹಿತಃ = ಯಾವ ದೋಷಗಳೂ ಇಲ್ಲದಿರುವ, ಪ್ರಜ್ಞಾನಘನಃ = ಚೈತನ್ಯಘನಸ್ವರೂಪನಾದ, ಪ್ರತ್ಯಗರ್ಥಃ = ಪ್ರತ್ಯಗಾತ್ಮನಾಗಿರುವ, ಬ್ರಹ್ಮೈವ = ಪರಬ್ರಹ್ಮವೇ, ಅಹಮ್ ಅಸ್ಮಿ = ನಾನಾಗಿರುತ್ತೇನೆ, ಬ್ರಹ್ಮೈವ ಅಹಮಸ್ಮಿ = ಸಚ್ಚಿದಾನಂದ ಘನಸ್ವರೂಪವಾದ ಪರಬ್ರಹ್ಮವೇ ಎಂದೆಂದಿಗೂ ನಾನಾಗಿರುತ್ತೇನೆ.</p>
      <p class="text-center">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
      <p><strong>ತಾತ್ಪರ್ಯಾಥರ್</strong>: ಬ್ರಹ್ಮವಿದ್ಯೆಯ ಸಂಪ್ರದಾಯವನ್ನು ಕಾಪಾಡಿಕೊಂಡು ಬಂದಿರುವ ಎಲ್ಲ ಮಹರ್ಷಿಗಳಿಗೂ ನನ್ನ ನಮಸ್ಕಾರಗಳು. ವಂಶದ ಪ್ರವರ್ತಕರಾದ ಋಷಿಗಳಿಗೂ ನಮಸ್ಕಾರಗಳು. ಯಾವ ದೋಷಗಳೂ ಇಲ್ಲದ, ಪ್ರಜ್ಞಪ್ತಿಸ್ವರೂಪವಾದ ಪ್ರತ್ಯಗಾತ್ಮ ಬ್ರಹ್ಮವೇ ನಾನಾಗಿದ್ದೇನೆ. <strong>ಅಹಂ ಬ್ರಹ್ಮಾಸ್ಮಿ.</strong> ನಾನೇ ಬ್ರಹ್ಮವಾಗಿದ್ದೇನೆ.</p>
      <p class="text-center"><strong>ನಮೋ ನಮಃ ಸದ್ಗುರು ಪಾದುಕಾಭ್ಯಾಮ್<br/>॥ ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
    </section>
  </section>
  <section class="level1 numbered" epub:type="chapter" role="doc-chapter" id="id-6">
    <h1 class="level1-title" epub:type="title">ಬ್ರಹ್ಮವಿದ್ಯಾಚಾರ್ಯಪರಂಪರಾಸ್ತೋತ್ರಮ್</h1>
    <p class="verse">ನಾರಾಯಣಂ ಪದ್ಮಭುವಂ ವಸಿಷ್ಠಂ ಶಕ್ತಿಂ ಚ ತತ್ಪುತ್ರಪರಾಶರಂ ಚ।<br/>ವ್ಯಾಸಂ ಶುಕಂ ಗೌಡಪದಂ ಮಹಾಂತಮ್ ಗೋವಿಂದಯೋಗೀಂದ್ರಮಥಾಸ್ಯ ಶಿಷ್ಯಮ್।<br/>ಶ್ರೀಶಂಕರಾಚಾರ್ಯಮಥಾಸ್ಯ ಪದ್ಮಪಾದಂ ಚ ಹಸ್ತಾಮಲಕಂ ಚ ಶಿಷ್ಯಮ್।<br/>ತಂ ತೋಟಕಂ ವಾರ್ತಿಕಕಾರಮನ್ಯಾನ್ ಅಸ್ಮದ್ಗುರೂನ್ ಸಂತತಮಾನತೋಽಸ್ಮಿ॥</p>
    <p class="verse">ಶಂಕರಂ ಶಂಕರಾಚಾರ್ಯಂ ಕೇಶವಂ ಬಾದರಾಯಣಮ್।<br/>ಸೂತ್ರಭಾಷ್ಯಕೃತೌ ವಂದೇ ಭಗವಂತೌ ಪುನಃ ಪುನಃ॥</p>
    <p class="verse">ಶ್ರುತಿಸ್ಮೃತಿಪುರಾಣಾನಾಮಾಲಯಂ ಕರುಣಾಲಯಮ್।<br/>ನಮಾಮಿ ಭಗವತ್ಪಾದಂ ಶಂಕರಂ ಲೋಕಶಂಕರಮ್॥</p>
    <p class="verse">ಸೂತ್ರಭಾಷ್ಯಪ್ರಣೇತಾರೌ ವೇದಾಂತಾಬ್ಜಪ್ರಭಾಕರೌ।<br/>ವಂದೇ ಪರಸ್ಪರಾತ್ಮಾನೌ ಬಾದರಾಯಣಶಂಕರೌ॥</p>
    <p class="verse">ಅಚತುರ್ವದನೋ ಬ್ರಹ್ಮಾ ದ್ವಿಬಾಹುರಪರೋ ಹರಿಃ ।<br/>ಅಫಾಲಲೋಚನಃ ಶಂಭುಃ ಭಗವಾನ್ ಬಾದರಾಯಣಃ ॥</p>
    <p class="verse">ನಾರಾಯಣಸಮಾರಂಭಾಂ ಶಂಕರಾಚಾರ್ಯಮಧ್ಯಮಾಮ್।<br/>ಅಸ್ಮದಾಚಾರ್ಯಪರ್ಯಂತಾಂ ವಂದೇ ಗುರುಪರಂಪರಾಮ್॥</p>
    <p class="verse">ಅಖಂಡಮಂಡಲಾಕಾರಂ ವ್ಯಾಪ್ತಂ ಯೇನ ಚರಾಚರಮ್।<br/>‘ತತ್’ಪದಂ ದರ್ಶಿತಂ ಯೇನ ತಸ್ಮೈ ಶ್ರೀಗುರವೇ ನಮಃ॥</p>
    <p class="verse">ಈಶ್ವರೋ ಗುರುರಾತ್ಮೇತಿ ಮೂರ್ತಿಭೇದಾದ್ ವಿಭಾಗಿನೇ।<br/>ವ್ಯೋಮವದ್ ವ್ಯಾಪ್ತದೇಹಾಯ ದಕ್ಷಿಣಾಮೂರ್ತಯೇ ನಮಃ॥</p>
    <p class="verse">ಗುರವೇ ಸರ್ವಲೋಕಾನಾಂ ಭಿಷಜೇ ಭವರೋಗಿಣಾಮ್।<br/>ನಿಧಯೇ ಸರ್ವವಿದ್ಯಾನಾಂ ದಕ್ಷಿಣಾಮೂರ್ತಯೇ ನಮಃ॥</p>
    <p class="verse">ಅನೇಕಜನ್ಮಸಂಪ್ರಾಪ್ತಕರ್ಮಬಂಧವಿದಾಹಿನೇ।<br/>ಆತ್ಮವಿದ್ಯಾಪ್ರದಾನೇನ ತಸ್ಮೈ ಶ್ರೀಗುರವೇ ನಮಃ॥</p>
    <p class="verse">ಓಂಕಾರಶ್ಚಾಥಶಬ್ದಶ್ಚ ದ್ವಾವೇತೌ ಬ್ರಹ್ಮಣಃ ಪುರಾ।<br/>ಕಂಠಂ ಭಿತ್ವಾ ವಿನಿರ್ಯಾತೌ ತಸ್ಮಾನ್ಮಾಂಗಳಿಕಾವುಭೌ॥</p>
    <p class="verse">ಅತಿಕಲ್ಯಾಣರೂಪತ್ವಾತ್ ನಿತ್ಯಕಲ್ಯಾಣಸಂಶ್ರಯಾತ್।<br/>ಸ್ಮರ್ತ್ಲಣಾಂ ವರದತ್ವಾಚ್ಚ ಬ್ರಹ್ಮ ತನ್ಮಂಗಳಂ ಪರಮ್॥</p>
    <p class="verse">ಅಶುಭಾನಿ ನಿರಾಚಷ್ಟೇ ತನೋತಿ ಶುಭಸಂತತಿಮ್।<br/>ಸ್ಮೃತಿಮಾತ್ರೇಣ ಯತ್ ಪುಂಸಾಂ ಬ್ರಹ್ಮ ತನ್ಮಂಗಳಂ ವಿದುಃ॥</p>
    <p class="text-center"><strong>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</strong></p>
  </section>
</body>
</html>
