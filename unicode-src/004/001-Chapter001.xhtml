<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
  <title>ಗೀತಾ ಸಂವತ್ಸರ</title>
  <link type="text/css" rel="stylesheet" href="css/style.css" />
</head>
<body class="maintext">
  <section class="level1 numbered" epub:type="chapter" role="doc-chapter" id="id-001.01">
    <p class="intro-shloka"> ಓಂ ಶ್ರೀಗಣೇಶಶಾರದಾಸದ್ಗುರುಸಮೇತಗೀತಾಚಾರ್ಯಾಯ ನಮಃ॥<br /> ॥ ಓಂ ಸರ್ವಭೂತಸಮಾತ್ಮಕಾಯ ವಾಸುದೇವಾಯ ನಮಃ</p>
    <p class="shloka">ಸಮಃ ಸರ್ವೇಷು ಭೂತೇಷು ರಾಗದ್ವೇಷವಿವರ್ಜಿತಃ।<br/>ಸರ್ವಭೂತಾತ್ಮಭೂತೋಽಸೌ <strong>ಗೀತಾಚಾರ್ಯಮಹಂ ಭಜೇ</strong>॥</p>
    <p class="shloka-meaning">ಸರ್ವಭೂತಗಳಿಗೂ ಆತ್ಮನಾಗಿರುವ ಭಗವಂತನು ರಾಗದ್ವೇಷರಹಿತನಾಗಿ ಸರ್ವರಲ್ಲಿಯೂ ಸಮನಾಗಿರುತ್ತಾನೆ.</p>
    <h1 class="level1-title" epub:type="title"><span class="date">ಜನವರಿ ೧</span><br /><span class="num">೧.</span> ಸರ್ವರಿಗೂ ಭಗವಂತನು ಸಮನೇ</h1>
    <p class="bhashya-verse">ಸಮೋಽಹಂ ಸರ್ವಭೂತೇಷು ನ ಮೇ ದ್ವೇಷ್ಯೋಽಸ್ತಿ ನ ಪ್ರಿಯಃ।<br/>ಯೇ ಭಜಂತಿ ತು ಮಾಂ ಭಕ್ತ್ಯಾ ಮಯಿ ತೇ ತೇಷು ಚಾಪ್ಯಹಮ್॥</p>
    <p class="bhashya-verse-source">ಭಗವದ್ಗೀತಾ ೯-೨೯</p>
    <p class="bhashya-verse-meaning">ಎಲೈ ಅರ್ಜುನನೆ, ನಾನು ಸರ್ವಪ್ರಾಣಿಗಳಲ್ಲಿಯೂ ಸಮನಾಗಿದ್ದೇನೆ. ನನಗೆ ಯಾರೂ ಶತ್ರುಗಳಾಗಲಿ ಮಿತ್ರರಾಗಲಿ ಇಲ್ಲವೇ ಇಲ್ಲ. ಆದರೆ ಯಾರು ನನ್ನನ್ನು ಭಕ್ತಿಯಿಂದ ಭಜಿಸುತ್ತಾರೆಯೋ ಅಂಥವರಲ್ಲಿ ನಾನು ಇರುತ್ತೇನೆ, ಮತ್ತು ಅಂಥವರು ನನ್ನಲ್ಲಿರುತ್ತಾರೆ.</p>
    <p class="description">ಪ್ರಪಂಚದಲ್ಲಿ ಶ್ರೀಮಂತರು ಬಡವರು, ವಿದ್ಯಾವಂತರು ಅವಿದ್ಯಾವಂತರು, ರಾಜರುಗಳು ರಂಕರು, ದೀರ್ಘಾಯುಷಿಗಳು ಅಲ್ಪಾಯುಷಿಗಳು, ಸುಂದರರು ಕುರೂಪಿಗಳು—ಎಂದೆಲ್ಲ ಕಾಣುತ್ತಿದ್ದಾರಲ್ಲವೆ? ಈ ವೈಷಮ್ಯಕ್ಕೆಲ್ಲ ಸೃಷ್ಟಿಕರ್ತನಾದ ಪರಮಾತ್ಮನೇ ಕಾರಣನಲ್ಲವೆ? ಹಾಗಾದರೆ ಭಗವಂತನಿಗೂ ರಾಗದ್ವೇಷಗಳಿವೆಯೆ? ಎಂದರೆ, ಇಲ್ಲಿದೆ ಉತ್ತರ:</p>
    <p class="description">ಭಗವಂತನಿಗೆ ರಾಗದ್ವೇಷಗಳಿಲ್ಲ. ಪರಮಾತ್ಮನು ಸರ್ವಪ್ರಾಣಿಗಳಲ್ಲಿಯೂ ಸಮಾನನಾಗಿರುತ್ತಾನೆ. ಅವನಿಗೆ ಎಲ್ಲ ಪ್ರಾಣಿಗಳೂ ಒಂದೇ. ಹತ್ತಿರ ಹೋದವರಿಗೆ ಬೆಂಕಿಯು ಛಳಿಯನ್ನು ಕಳೆಯುತ್ತದೆ, ದೂರದಲ್ಲಿ ಇದ್ದವರಿಗೆ ಛಳಿಯನ್ನು ದೂರಮಾಡುವುದಿಲ್ಲ, ಅಲ್ಲವೆ? ಅದರಂತೆಯೇ ಭಗವಂತನನ್ನು ಭಜಿಸುವವರಿಗೆ ಸುಖವೂ, ದ್ವೇಷಿಸುವವರಿಗೆ ದುಃಖವೂ ಉಂಟಾಗುತ್ತದೆ. ಆದರೆ ಭಗವಂತನಿಗೆ ಮಾತ್ರ ರಾಗದ್ವೇಷಗಳಿರುವುದಿಲ್ಲ. ಭಗವಂತನು ಎಲ್ಲರಿಗೂ ಸಮನೇ ಆಗಿರುತ್ತಾನೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
  </section>
  <section class="level1 numbered" epub:type="chapter" role="doc-chapter" id="id-001.02">
    <p class="intro-shloka"> ಓಂ ಸ್ವಧರ್ಮನಿಷ್ಠಾಯ ವಾಸುದೇವಾಯ ನಮಃ</p>
    <p class="shloka">ಸ್ವಧರ್ಮನಿರತೋ ಭೂಯಾತ್ ಪರಧರ್ಮಂ ವಿಹಾಯ ತು।<br/>ಸ್ವಧರ್ಮಪಾಲನಾತ್ ಜ್ಞಾನಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಸಾಧಕನು ಪರಧರ್ಮವನ್ನು ಬಿಟ್ಟು ಸ್ವಧರ್ಮವನ್ನೇ ಪಾಲಿಸಬೇಕು. ಏಕೆಂದರೆ ಸ್ವಧರ್ಮಪಾಲನೆಯಿಂದ ಆತ್ಮಜ್ಞಾನವು ಉಂಟಾಗುತ್ತದೆ.</p>
    <h1 class="level1-title" epub:type="title"><span class="date">ಜನವರಿ ೨.</span><br /><span class="num">೨.</span>ಸ್ವಧರ್ಮಾನುಷ್ಠಾನದ ಮಹಿಮೆ</h1>
    <p class="bhashya-verse">ಶ್ರೇಯಾನ್ ಸ್ವಧರ್ಮೋ ವಿಗುಣಃ ಪರಧರ್ಮಾತ್ ಸ್ವನುಷ್ಠಿತಾತ್।<br/>ಸ್ವಧರ್ಮೇ ನಿಧನಂ ಶ್ರೇಯಃ ಪರಧರ್ಮೋ ಭಯಾವಹಃ॥</p>
    <p class="bhashya-verse-source">ಭಗವದ್ಗೀತಾ ೩-೩೫</p>
    <p class="bhashya-verse-meaning">ಪರಧರ್ಮವನ್ನು ಚೆನ್ನಾಗಿ ಅನುಷ್ಠಾನಮಾಡುವುದಕ್ಕಿಂತಲೂ ತನ್ನ ಧರ್ಮವೇ ವಿಗುಣವಾಗಿದ್ದರೂ ತನಗೆ ಶ್ರೇಯಸ್ಕರವಾದದ್ದು. ತನ್ನ ಧರ್ಮದಲ್ಲಿಯೇ ತಾನಿರಬೇಕು. ಪರಧರ್ಮವು ಅಪಾಯಕಾರಿಯು.</p>
    <p class="description">ಅವರವರಿಗೆ ಅವರವರ ಮತ, ಅವರವರ ಧರ್ಮ, ಅವರವರ ಪಂಥಗಳೇ ಶ್ರೇಷ್ಠವೆಂದು ತಿಳಿಯಬೇಕು. ತನ್ನ ಧರ್ಮವೇ ಜಗತ್ತಿನಲ್ಲಿ ಶ್ರೇಷ್ಠವೆಂದು ತಿಳಿಯಬಾರದು. ಪರಮತದ್ವೇಷವನ್ನಾಗಲಿ ಸ್ವಮತಾಂಧತೆಯನ್ನಾಗಲಿ ಯಾರೂ ಮಾಡಬಾರದು. ಎಲ್ಲ ಧರ್ಮಗಳ ಗುರಿಯೂ ಮಾನವರಿಗೆ ಸುಖ ಶಾಂತಿ ತೃಪ್ತಿಗಳನ್ನು ಉಂಟುಮಾಡುವುದೇ ಆಗಿದೆ. ಇದು ಭಾರತೀಯ ಹಿಂದೂಧರ್ಮದ ಹೃದಯವೈಶಾಲ್ಯ.</p>
    <p class="description">ಆದ್ದರಿಂದ ಮಾನವರು ತಮ್ಮ ತಮ್ಮ ಧರ್ಮವನ್ನೇ ಪ್ರೀತಿಯಿಂದ ಅನುಷ್ಠಾನಮಾಡಬೇಕು. ಸ್ವಧರ್ಮಪರಾಯಣರಾಗಿರಬೇಕೇ ಹೊರತು ಪರಮತಾವಲಂಬಿಗಳಾಗಬಾರದು. ಪರಧರ್ಮವನ್ನು ಎಷ್ಟೇ ಚೆನ್ನಾಗಿ ಅನುಷ್ಠಾನಮಾಡಿದರೂ ಅದು <strong>ಪರಧರ್ಮ</strong>ವಲ್ಲವೆ? ಅದರ ಸಹವಾಸ ನಮಗೆ ಬೇಕಾಗಿಲ್ಲ. ಎಂಥ ಪರಿಸ್ಥಿತಿಯಲ್ಲಿಯೂ ಸಾಧಕರು ಪರಧರ್ಮವನ್ನು ಆಶ್ರಯಿಸಲೇ ಬಾರದು. ಸ್ವಧರ್ಮದಿಂದಲೇ ಶ್ರೇಯಸ್ಸು; ಪರಧರ್ಮವು ಎಂದೆಂದಿಗೂ ಶ್ರೇಯಸ್ಕರವಲ್ಲ. ಸಾಧಕರು ಯಾವಾಗಲೂ ಸ್ವಧರ್ಮ ಪರಾಯಣರಾಗಿಯೇ ಉದ್ಧಾರವಾಗಬೇಕು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.03">
    <p class="intro-shloka">॥ಓಂ ಜ್ಞಾನಫಲಸ್ವರೂಪಾಯ ವಾಸುದೇವಾಯ ನಮಃ॥</p>
    <p class="shloka">ಆತ್ಮಜ್ಞಾನಪ್ರಭಾವೇಣ ಮುಚ್ಯಂತೇ ನೈವ ಸಂಶಯಃ।<br/>ನ ಜಾಯಂತೇ ಮ್ರಿಯಂತೇ ವಾ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಆತ್ಮಜ್ಞಾನದ ಪ್ರಭಾವದಿಂದ ಮಾನವರು ಮುಕ್ತರಾಗಿಬಿಡುತ್ತಾರೆ. ಅಂಥವರು ಪುನಃ ಹುಟ್ಟುವುದೂ ಇಲ್ಲ, ಸಾಯುವುದೂ ಇಲ್ಲ.</p>
    <h1 class="level1-title" epub:type="title"><span class="date">ಜನವರಿ ೩.</span><br /><span class="num">೩.</span>ಆತ್ಮಜ್ಞಾನದಿಂದ ಜನ್ಮರಾಹಿತ್ಯ</h1>
    <p class="bhashya-verse">ಇದಂ ಜ್ಞಾನಮುಪಾಶ್ರಿತ್ಯ ಮಮ ಸಾಧರ್ಮ್ಯಮಾಗತಾಃ।<br/>ಸರ್ಗೇಽಪಿ ನೋಪಜಾಯಂತೇ ಪ್ರಲಯೇ ನ ವ್ಯಥಂತಿ ಚ॥</p>
    <p class="bhashya-verse-source">ಭಗವದ್ಗೀತಾ ೧೪-೨</p>
    <p class="bhashya-verse-meaning">ಈ ಆತ್ಮಜ್ಞಾನವನ್ನು ಪಡೆದಂಥ ಮಹಾತ್ಮರು ನನ್ನ ಸ್ವರೂಪವನ್ನೇ ಹೊಂದಿಬಿಡುತ್ತಾರೆ. ಇಂಥವರು ಬ್ರಹ್ಮನ ಸೃಷ್ಟಿಕಾಲದಲ್ಲಿ ಹುಟ್ಟುವುದೂ ಇಲ್ಲ, ಪ್ರಲಯಕಾಲದಲ್ಲಿ ವ್ಯಥೆಪಡುವುದೂ ಇಲ್ಲ.</p>
    <p class="description">ಆತ್ಮಜ್ಞಾನವನ್ನು ಪಡೆದರೆ ಅಂಥವರು ಪರಮಾತ್ಮನ ಸ್ವರೂಪವನ್ನೇ ಹೊಂದಿಬಿಡುತ್ತಾರೆ. ಅಜ್ಞಾನದಿಂದಲೇ ತೋರುತ್ತಿದ್ದ ಜೀವೇಶ್ವರಭೇದವು ಜ್ಞಾನೋದಯವಾದ ಕೂಡಲೇ ನಾಶವಾಗಿಬಿಡುತ್ತದೆ. ಸೂರ್ಯೋದಯವಾದಮೇಲೂ ಕತ್ತಲೆಯು ಉಳಿದೀತೇ? ಖಂಡಿತಾ ಇಲ್ಲ. ಅಜ್ಞಾನ ದಿಂದಲೇ ಭೇದಜ್ಞಾನ, ಜ್ಞಾನದಿಂದಲೇ ಅಭೇದಜ್ಞಾನ. ಅಭೇದಜ್ಞಾನವೇ ಮೋಕ್ಷವು. ಮೋಕ್ಷವನ್ನು ಪಡೆದವರಿಗೆ <strong>ಮುಕ್ತರು</strong> ಎಂದು ಹೆಸರು.</p>
    <p class="description">ಆತ್ಮಜ್ಞಾನದಿಂದ ಮುಕ್ತರಾದ ಮೇಲೆ ಅಂಥವರು ಪುನಃ ಹುಟ್ಟುವುದಾಗಲಿ ಸಾಯುವುದಾಗಲಿ ಇಲ್ಲವೇ ಇಲ್ಲ. ಚತುರ್ಮುಖ ಬ್ರಹ್ಮನು ಹುಟ್ಟಿದರೂ ಈ ಬ್ರಹ್ಮಾತ್ಮಜ್ಞಾನಿಗಳಾದ ಜೀವನ್ಮುಕ್ತರುಗಳು ಹುಟ್ಟುವುದಿಲ್ಲ , ಚತುರ್ಮುಖಬ್ರಹ್ಮನು ಪ್ರಲೀನನಾದರೂ ಈ ಜೀವನ್ಮುಕ್ತರು ಮಾತ್ರ ಸ್ವರೂಪದಿಂದ ಜಾರಿ ಬೀಳುವುದಿಲ್ಲ. ಬ್ರಹ್ಮ ಸ್ವರೂಪರಾದ ಜ್ಞಾನಿಗಳೂ ಪರಬ್ರಹ್ಮದಂತೆ ಅಜರೂ ಅಮೃತರೂ ಅಭಯಸ್ವರೂಪರೂ ಆಗಿಬಿಟ್ಟಿರುತ್ತಾರೆ. ಇದಲ್ಲವೇ ಆತ್ಮಜ್ಞಾನದ ಫಲವಾದ ಮುಕ್ತಿಯ ಮಹಿಮೆ!</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.04">
    <p class="intro-shloka">॥ಓಮ್ ಆತ್ಮಜ್ಞಾನಯಜ್ಞಬೋಧಕಾಯ ವಾಸುದೇವಾಯ ನಮಃ॥</p>
    <p class="shloka">ಆತ್ಮಜ್ಞಾನಮಹಾಯಜ್ಞಃ ದ್ರವ್ಯಯಜ್ಞಾತ್ ಪರೋ ಮತಃ।<br/>ಮೋಕ್ಷಸಂಪ್ರಾಪ್ತಿಹೇತುತ್ವಾತ್  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಆತ್ಮಜ್ಞಾನವೆಂಬ ಮಹಾಯಜ್ಞವೇ ದ್ರವ್ಯಯಜ್ಞಗಳೆಲ್ಲಕ್ಕಿಂತಲೂ ಶ್ರೇಷ್ಠವಾದುದು. ಏಕೆಂದರೆ ಇದರಿಂದ ಮೋಕ್ಷವೇ ದೊರಕುತ್ತದೆ.</p>
    <h1 class="level1-title" epub:type="title"><span class="date">ಜನವರಿ ೪.</span><br /><span class="num">೪.</span>ಆತ್ಮಜ್ಞಾನಯಜ್ಞದ ಮಹಿಮೆ!</h1>
    <p class="bhashya-verse">ಶ್ರೇಯಾನ್ ದ್ರವ್ಯಮಯಾದ್ಯಜ್ಞಾತ್ ಜ್ಞಾನಯಜ್ಞಃ ಪರಂತಪ।<br/>ಸರ್ವಂ ಕರ್ಮಾಖಿಲಂ ಪಾರ್ಥ ಜ್ಞಾನೇ ಪರಿಸಮಾಪ್ಯತೇ॥</p>
    <p class="bhashya-verse-source">ಭಗವದ್ಗೀತಾ ೪-೩೩</p>
    <p class="bhashya-verse-meaning">ಎಲೈ ಪರಂತಪನೆ, ದ್ರವ್ಯಮಯವಾದ ಸಕಲ ಯಜ್ಞಗಳಿಗಿಂತಲೂ ಜ್ಞಾನಯಜ್ಞವೇ ಅತ್ಯಂತ ಶ್ರೇಷ್ಠವಾದುದು. ಏಕೆಂದರೆ, ಎಲೈ ಪಾರ್ಥನೆ, ಕರ್ಮಫಲಗಳೆಲ್ಲವೂ ಆತ್ಮಜ್ಞಾನದಲ್ಲಿ ಅಡಕವಾಗಿಬಿಡುತ್ತವೆ.</p>
    <p class="description">ವೇದಶಾಸ್ತ್ರಪುರಾಣಗಳಲ್ಲಿ ಯಜ್ಞದ ನಾನಾ ಮುಖಗಳನ್ನು ತಿಳಿಸಿದ್ದಾರೆ. ಜಪಯಜ್ಞ, ಹೋಮಯಜ್ಞ, ನಮಸ್ಕಾರಯಜ್ಞ, ವೇದಯಜ್ಞ, ದಾನಯಜ್ಞ, ತಪೋಯಜ್ಞ, ಉಪವಾಸಯಜ್ಞ—ಹೀಗೆ ನಾನಾರೂಪವಾದ ಯಜ್ಞಗಳಿರುತ್ತವೆಯಲ್ಲವೆ? ‘<strong>ಯಜ-ದೇವಪೂಜಾಯಾಮ್</strong>’ ಎಂಬ ಧಾತುವಿನಿಂದ ‘ಯಜ್ಞ’ ಶಬ್ದವು ಹುಟ್ಟಿರುತ್ತದೆ. ಭಗವಂತನಿಗೆ ಸಂಬಂಧಪಡಿಸಿ ಮಾಡಿದ ಅನುಷ್ಠಾನಗಳೆಲ್ಲವೂ <strong>ಯಜ್ಞ</strong> ಗಳೇ ಆಗುತ್ತವೆ. ಇವುಗಳೆಲ್ಲವೂ <strong>ದ್ರವ್ಯಯಜ್ಞ</strong>ಗಳು.</p>
    <p class="description">ಆದರೆ <strong>ಜ್ಞಾನಯಜ್ಞ</strong>ವು ಈ ಎಲ್ಲ ಯಜ್ಞಗಳಿಗಿಂತಲೂ ಉತ್ತಮವಾದದ್ದು, ಶ್ರೇಷ್ಠವಾದದ್ದು ಹಾಗೂ ಪವಿತ್ರವಾದದ್ದು. ಏಕೆಂದರೆ ದ್ರವ್ಯಯಜ್ಞಗಳ ಫಲಗಳೆಲ್ಲವೂ ಅನಿತ್ಯವಾದವುಗಳೇ. ಜ್ಞಾನಯಜ್ಞವು ಮಾತ್ರವೇ ನಿತ್ಯವಾದ ಮೋಕ್ಷಫಲವನ್ನು ಕೊಡಬಲ್ಲದು. ಬ್ರಹ್ಮಜ್ಞಾನವೇ ನಿಜವಾದ ಯಜ್ಞವು. ಇದರ ಫಲವಾದ ಮುಕ್ತಿಯಲ್ಲಿ ಇತರ ಯಜ್ಞಗಳ ಫಲಗಳೆಲ್ಲವೂ ಸೇರಿಹೋಗಿಬಿಡುತ್ತವೆ. <strong>ಆತ್ಮಜ್ಞಾನಯಜ್ಞ</strong>ದ ಮಹಿಮೆಯಿದು!</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.05">
    <p class="intro-shloka">॥ಓಂ ಯೋಗಿಪುಂಗವಾಯ ವಾಸುದೇವಾಯ ನಮಃ॥</p>
    <p class="shloka">ಸರ್ವತ್ರ ಸಾಧುಪಾಪೇಷು ಮಿತ್ರಶತ್ರುಷು ಬಂಧುಷು।<br/>ಸಮಬುದ್ಧಿರ್ಮಹಾಯೋಗೀ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಒಳ್ಳೆಯವರು, ಪಾಪಿಗಳು, ಮಿತ್ರರು, ಶತ್ರುಗಳು ಹಾಗೂ ಬಂಧುಗಳು—ಈ ಎಲ್ಲರಲ್ಲಿಯೂ ಸಮನಾಗಿರುವವನೇ <strong>ಮಹಾಯೋಗಿ</strong>ಯು.</p>
    <h1 class="level1-title" epub:type="title"><span class="date">ಜನವರಿ ೫.</span><br /><span class="num">೫.</span>ಇವನೇ ಉತ್ತಮಯೋಗಿಯು</h1>
    <p class="bhashya-verse">ಸುಹೃನ್ಮಿತ್ರಾರ್ಯುದಾಸೀನಮಧ್ಯಸ್ಥದ್ವೇಷ್ಯಬಂಧುಷು।<br/>ಸಾಧುಷ್ವಪಿ ಚ ಪಾಪೇಷು ಸಮಬುದ್ಧಿರ್ವಿಶಿಷ್ಯತೇ॥</p>
    <p class="bhashya-verse-source">ಭಗವದ್ಗೀತಾ ೬-೯</p>
    <p class="bhashya-verse-meaning">ಸುಹೃತ್, ಮಿತ್ರ, ಅರಿ, ಉದಾಸೀನ, ಮಧ್ಯಸ್ಥ, ದ್ವೇಷ್ಯ, ಬಂಧುಗಳು, ಸಾಧುಗಳು, ಪಾಪಿಗಳು—ಎಲ್ಲರಲ್ಲಿಯೂ ಸಮಬುದ್ಧಿಯಾದವನು ಅತ್ಯಂತಶ್ರೇಷ್ಠನಾದ ಯೋಗಿಯು.</p>
    <p class="description">ಆಧ್ಯಾತ್ಮಿಕ ಸಂಸ್ಕಾರವಿಲ್ಲದ, ಕೇವಲ ಭೋಗಪ್ರಪಂಚದಲ್ಲಿಯೇ, ಲೌಕಿಕವಿಷಯಗಳಲ್ಲಿಯೇ ಮುಳುಗಿರುವವರಿಗೆ ಜೀವನವೆಲ್ಲವೂ ರಾಗದ್ವೇಷಮಯ. ಇವನು ನನ್ನ ಸ್ನೇಹಿತ, ಒಳ್ಳೆಯವನು; ಇವನು ನನ್ನ ಶತ್ರು, ಕೆಟ್ಟವನು; ಇವರು ಒಳ್ಳೆಯ ಬಂಧುಗಳು, ಇವರು ದುಷ್ಟ ಬಂಧುಗಳು; ಹೀಗೆ ಅಜ್ಞಾನಿಗಳ ಜಾತಕವೆಲ್ಲವೂ ರಾಗದ್ವೇಷ ದ್ವಂದ್ವಾತ್ಮಕವಾಗಿರುತ್ತದೆ.</p>
    <p class="description">ಆದರೆ ಸಮಬುದ್ಧಿಯುಳ್ಳ ಯೋಗಿಯ ದೃಷ್ಟಿಯಿಂದ ಎಲ್ಲರಲ್ಲಿಯೂ ಸಮನಾದ ಒಬ್ಬನೇ ಆತ್ಮನಿದ್ದಾನೆ. ಕಪ್ಪು, ಕೆಂಪು, ಹಳದಿ, ಬಿಳಿ ಮುಂತಾದ ಅನೇಕ ಬಣ್ಣಗಳ ಹಸುಗಳಿದ್ದರೂ, ಅವುಗಳ ಹಾಲು ಮಾತ್ರ ಬಿಳುಪಾಗಿಯೇ ಇರುತ್ತದೆಯಲ್ಲವೆ? ಸಕ್ಕರೆಯು ಹಸು, ನಾಯಿ, ಆನೆ, ಕೋಳಿ ಮುಂತಾದ ಯಾವುದೇ ಆಕಾರದಲ್ಲಿದ್ದರೂ ಎಲ್ಲವೂ ಸಿಹಿಯೇ ಆಗಿರುತ್ತದೆಯಲ್ಲವೆ? ಜ್ಞಾನಿಯ ದೃಷ್ಟಿಯಿಂದ ಎಲ್ಲರೂ ಭಗವಂತನ ಸ್ವರೂಪರೇ ಆಗಿರುತ್ತಾರೆ. ಅವರವರ ಪೂರ್ವಜನ್ಮಕೃತ ಪುಣ್ಯಪಾಪ ಸಂಸ್ಕಾರವಶಾತ್ ಅವರವರು ಭಿನ್ನಭಿನ್ನರಾಗಿ ತೋರಿದರೂ ಆ ಉಪಾಧಿಗಳೊಳಗೆಲ್ಲ ಇರುವವನು ಸಮನಾದ ಆತ್ಮನೇ ಎಂದು ತಿಳಿದವನೇ ನಿಜವಾದ ಯೋಗಿಯು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.06">
    <p class="intro-shloka">॥ಓಮ್ ಆದ್ಯಪುರುಷಾಯ ವಾಸುದೇವಾಯ ನಮಃ॥</p>
    <p class="shloka">ಯಸ್ಮಾದಿದಂ ಜಗಜ್ಜಾತಂ ಯಸ್ಮಿನ್ನೇವ ಪ್ರಲೀಯತೇ।<br/>ಜ್ಞಾತುಮಿಚ್ಛೇತ್ ತಮೇವೈಕಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಯಾವ ಆತ್ಮನಿಂದ ಈ ಜಗತ್ತೆಲ್ಲವೂ ಬಂದಿದೆಯೋ, ಯಾವನಲ್ಲಿಯೇ ಲಯವಾಗುತ್ತದೆಯೋ, ಆ ಆತ್ಮನೊಬ್ಬನನ್ನೇ ತಿಳಿಯಬೇಕು.</p>
    <h1 class="level1-title" epub:type="title"><span class="date">ಜನವರಿ ೬.</span><br /><span class="num">೬.</span>ತಿಳಿಯಬೇಕಾದ ಪುರುಷನಿವನು</h1>
    <p class="bhashya-verse">ತತಃ ಪದಂ ತತ್ಪರಿಮಾರ್ಗಿತವ್ಯಂ<br/> ಯಸ್ಮಿನ್ ಗತಾ ನ ನಿವರ್ತಂತಿ ಭೂಯಃ।<br/>ತಮೇವ ಚಾದ್ಯಂ ಪುರುಷಂ ಪ್ರಪದ್ಯೇ<br/> ಯತಃ ಪ್ರವೃತ್ತಿಃ ಪ್ರಸೃತಾ ಪುರಾಣೀ॥</p>
    <p class="bhashya-verse-source">ಭಗವದ್ಗೀತಾ ೧೫-೪</p>
    <p class="bhashya-verse-meaning">ಅನಂತರ, ಯಾವ ಪದವನ್ನು ಹೊಂದಿದವರು ಪುನಃ ಸಂಸಾರಕ್ಕೆ ವಾಪಸ್ಸು ಬರುವುದಿಲ್ಲವೋ, ಅಂಥ ಪದವನ್ನು ತಿಳಿಯಲು ಪ್ರಯತ್ನಿಸಬೇಕು. “ಆ ಆದ್ಯನಾದ ಪುರುಷನನ್ನೇ ನಾನು ಹೊಂದುತ್ತೇನೆ” ಎಂದು ಸಂಕಲ್ಪವನ್ನು ಮಾಡಿಕೊಳ್ಳಬೇಕು. ಈ ಪುರುಷನಿಂದಲೇ ಈ ಸಂಸಾರಮಾಯಾವೃಕ್ಷವು ಹೊರಹೊಮ್ಮಿ ಇಷ್ಟೊಂದು ದೊಡ್ಡದಾಗಿ ಹರಡಿರುತ್ತದೆ.</p>
    <p class="description">ಸಂಸಾರದಿಂದ ವಿರಕ್ತರಾದ ಅಧ್ಯಾತ್ಮಸಾಧಕರು ಪರಮಪದವನ್ನು ಕುರಿತು ವಿಚಾರಮಾಡಬೇಕು. ಈ ಬಾಹ್ಯಪ್ರಪಂಚವನ್ನು ಕುರಿತು ಎಷ್ಟುವಿಚಾರಮಾಡಿದರೂ ಇಷ್ಟೇ. ಇದು ಬರೀ ಸಪ್ಪೆ, ಜೊಳ್ಳು, ಅಸಾರ. ಈ ಅನಾತ್ಮವಿಚಾರವನ್ನು ಕೈಬಿಟ್ಟು ಪರಬ್ರಹ್ಮತತ್ತ್ವವನ್ನು ಚಿಂತಿಸಬೇಕು.</p>
    <p class="description">ಸರಿ, ಏನೆಂದು ವಿಚಾರಮಾಡಬೇಕು? ಎಂದರೆ, “ಈ ಪರಮಾತ್ಮನಿಂದಲೇ ಈ ವಿಶ್ವವೆಲ್ಲವೂ ಹುಟ್ಟಿರುತ್ತದೆ, ಇವನಲ್ಲಿಯೇ ಬದುಕಿರುತ್ತದೆ, ಇವನಲ್ಲಿಯೇ ಲಯವಾಗುತ್ತದೆ; ಈ ಪುರುಷನೇ ಪರಬ್ರಹ್ಮವು, ಇವನೇ ಪರಿಪೂರ್ಣನು, ಈ ಆತ್ಮನನ್ನೇ ತಿಳಿದುಕೊಳ್ಳಬೇಕು, ಇವನನ್ನೇ ನಾನು ಹೊಂದಬೇಕು” ಎಂದು ಚಿಂತಿಸುತ್ತಾ ಸಾಧಕನು ಸಾಧನಪರನಾಗಿರಬೇಕು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.07">
    <p class="intro-shloka">॥ಓಂ ಭಕ್ತಲಕ್ಷಣೋಪದೇಶಕಾಯ ವಾಸುದೇವಾಯ ನಮಃ॥</p>
    <p class="shloka">ನಿರಪೇಕ್ಷಃ ಸದಾ ಶುದ್ಧಃ ನಿತ್ಯತೃಪ್ತೋ ಗತವ್ಯಥಃ।<br/> <strong>ಭಕ್ತಃ</strong> ಕರ್ಮಪರಿತ್ಯಾಗೀ <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಸದಾ ನಿರಪೇಕ್ಷನೂ ಶುದ್ಧನೂ ನಿತ್ಯತೃಪ್ತನೂ ಚಿಂತಾರಹಿತನೂ ಕರ್ಮಪರಿತ್ಯಾಗಿಯೂ ಆದವನೇ <strong>ಭಗವದ್ಭಕ್ತ</strong>ನು.</p>
    <h1 class="level1-title" epub:type="title"><span class="date">ಜನವರಿ ೭.</span><br /><span class="num">೭.</span>ಭಕ್ತನ ಆರು ಲಕ್ಷಣಗಳಿವು</h1>
    <p class="bhashya-verse">ಅನಪೇಕ್ಷಃ ಶುಚಿರ್ದಕ್ಷಃ ಉದಾಸೀನೋ ಗತವ್ಯಥಃ।<br/>ಸರ್ವಾರಂಭಪರಿತ್ಯಾಗೀ ಯೋ ಮದ್ಭಕ್ತಃ ಸ ಮೇ ಪ್ರಿಯಃ॥</p>
    <p class="bhashya-verse-source">ಭಗವದ್ಗೀತಾ ೧೨-೧೬</p>
    <p class="bhashya-verse-meaning">ಅನಪೇಕ್ಷನೂ ಶುಚಿಯೂ ದಕ್ಷನೂ ಉದಾಸೀನನೂ ವ್ಯಥಾರಹಿತನೂ ಆಗಿ ಯಾವನು ಸರ್ವಕಾಮ್ಯಕರ್ಮಗಳನ್ನೂ ಸಂಪೂರ್ಣವಾಗಿ ಬಿಟ್ಟುಬಿಟ್ಟಿದ್ದಾನೆಯೋ, ಅಂಥ ನನ್ನ <strong>ಭಕ್ತ</strong>ನು ನನಗೆ ತುಂಬಾ ಪ್ರಿಯನು.</p>
    <p class="description">ಈ ಶ್ಲೋಕದಲ್ಲಿ ಭಗವಂತನಿಗೆ ಪ್ರಿಯನಾದ <strong>ಭಕ್ತ</strong>ನ ಆರು ಲಕ್ಷಣಗಳನ್ನು ಸುಂದರವಾಗಿ ತಿಳಿಸಿದೆ. ಜಾತಿ ವರ್ಣ ಆಶ್ರಮ ಪಂಥ ಮತ ಮುಂತಾದ ಯಾವ ಭೇದವೂ ಇಲ್ಲದೆ ಎಲ್ಲ ಮಾನವರೂ ಭಗವಂತನಿಗೆ ಪ್ರಿಯರಾದ ಭಕ್ತರಾಗಬಹುದು. ಭಕ್ತನ ಆರು ಲಕ್ಷಣಗಳಿವು:</p>
    <p class="description">೧. <strong>ಅನಪೇಕ್ಷಃ</strong>—ಬಾಹ್ಯ ಅನಾತ್ಮವಸ್ತುಗಳಲ್ಲಿ ಹೆಚ್ಚು ರತನಾಗದೆ, ವಿಷಯ ಭೋಗಗಳಲ್ಲಿ ಮಗ್ನನಾಗದವನು.</p>
    <p class="description">೨. <strong>ಶುಚಿಃ</strong>—ಹೊರಗೂ ಒಳಗೂ ಶುದ್ಧನಾಗಿರುವವನು; ಮನಸ್ಸನ್ನು ಶುದ್ಧವಾಗಿಟ್ಟುಕೊಂಡು ಶಾಂತನಾಗಿರುವವನು.</p>
    <p class="description">೩. <strong>ದಕ್ಷಃ</strong>—ಎಂಥ ಕಷ್ಟಪರಿಸ್ಥಿತಿಯಲ್ಲಿಯೂ ಧೈರ್ಯವಾಗಿರುವವನು.</p>
    <p class="description">೪. <strong>ಉದಾಸೀನಃ</strong>—ಮಾನಾಪಮಾನಗಳಲ್ಲಿ ನಿರ್ಲಿಪ್ತನಾಗಿರುವವನು.</p>
    <p class="description">೫. <strong>ಗತವ್ಯಥಃ</strong>—ಯಾವಾಗಲೂ ನಿರ್ಭಯನಾಗಿರುವವನು.</p>
    <p class="description">೬. <strong>ಸರ್ವಾರಂಭಪರಿತ್ಯಾಗೀ</strong>—ಕಾಮ್ಯಕರ್ಮಗಳನ್ನೆಲ್ಲ ಬಿಟ್ಟವನು.</p>
    <p class="text-center">ಇಂಥವನೇ ಭಗವಂತನಿಗೆ ಪರಮಪ್ರಿಯನು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.08">
    <p class="intro-shloka">॥ಓಮ್ ‘ಅನುದರ್ಶನ’ವಿದೇ ವಾಸುದೇವಾಯ ನಮಃ॥</p>
    <p class="shloka">ಶಾಸ್ತ್ರಾಚಾರ್ಯೋಪದೇಶೇನ ಯೋಽನುಪಶ್ಯತಿ ಸರ್ವಗಮ್।<br/>ಬ್ರಹ್ಮ ಸಂಪದ್ಯತೇ ಧೀರಃ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಶಾಸ್ತ್ರಾಚಾರ್ಯೋಪದೇಶದಿಂದ ಯಾವಾತನು ಸರ್ವಗತನಾದ ಆತ್ಮನನ್ನು ಅರಿಯುತ್ತಾನೆಯೋ, ಅವನು ಬ್ರಹ್ಮವನ್ನೇ ಸೇರುತ್ತಾನೆ.</p>
    <h1 class="level1-title" epub:type="title"><span class="date">ಜನವರಿ ೮.</span><br /><span class="num">೮.</span>‘ಅನುದರ್ಶನ’ದ ಫಲವಿದು</h1>
    <p class="bhashya-verse">ಯದಾ ಭೂತಪೃಥಗ್ಭಾವಮ್ ಏಕಸ್ಥಮನುಪಶ್ಯತಿ।<br/>ತತ ಏವ ಚ ವಿಸ್ತಾರಂ ಬ್ರಹ್ಮ ಸಂಪದ್ಯತೇ ತದಾ॥</p>
    <p class="bhashya-verse-source">ಭಗವದ್ಗೀತಾ ೧೩-೩೦</p>
    <p class="bhashya-verse-meaning">ಯಾವಾಗ ಶಾಸ್ತ್ರಾಚಾರ್ಯೋಪದೇಶವನ್ನನುಸರಿಸಿ, ಈ ಭೂತಗಳೆಲ್ಲವೂ ಆತ್ಮನಿಂದಲೇ ಬಂದಿವೆ ಎಂಬುದನ್ನೂ, ಆತ್ಮನಲ್ಲಿಯೇ ನಿಂತಿವೆ ಎಂಬುದನ್ನೂ, ಆತ್ಮನಲ್ಲಿಯೇ ಲಯವಾಗುತ್ತವೆ ಎಂಬುದನ್ನೂ ಸಾಧಕನು ಅರಿತುಕೊಳ್ಳುತ್ತಾನೆಯೋ, ಆಗ ಅವನು ಬ್ರಹ್ಮ ಸ್ವರೂಪವನ್ನು ಹೊಂದುತ್ತಾನೆ.</p>
    <p class="description">ಆತ್ಮಜ್ಞಾನವನ್ನು ಯಾವ ಸಾಧಕನೂ ತಾನೇ ತನ್ನ ಸ್ವಂತ ಸಾಧನೆಯಿಂದ ಪಡೆದುಕೊಳ್ಳಲಾರ. ಅವನಿಗೆ ‘ಅನುದರ್ಶನ’ದ ಸಹಾಯವು ಬೇಕೇ ಬೇಕು. ಸಾಮಾನ್ಯವಾದ ಲೌಕಿಕಜ್ಞಾನವನ್ನೇ ಮಾನವನು ಸದ್ಗುರುಗಳಿಂದಲೇ ಪಡೆದುಕೊಳ್ಳಬೇಕು ಎಂದಾದಮೇಲೆ, ಇನ್ನು ಆತ್ಮಜ್ಞಾನ ಪ್ರಾಪ್ತಿಗೆ ಸದ್ಗುರುಕೃಪೆಯು ಬೇಡವೆ? ಖಂಡಿತ ಬೇಕೇ ಬೇಕು.</p>
    <p class="description"><strong>ಅನುದರ್ಶನ</strong>ದಿಂದ ಆತ್ಮಜ್ಞಾನೋದಯ. ಇಲ್ಲಿ <strong>ಅನುದರ್ಶನ</strong>ಎಂದರೆ, <strong>ಅನು</strong> = ಶಾಸ್ತ್ರವನ್ನೂ ಆಚಾರ್ಯರನ್ನೂ ಅನುಸರಿಸಿ, <strong>ದರ್ಶನ</strong> = ವಿಚಾರಕ್ರಮ. ಇದನ್ನೇ ಶ್ರೀ ಶಂಕರರು ‘<strong>ಶಾಸ್ತ್ರಾಚಾರ್ಯೋಪದೇಶೇನ ಮತ್ವಾ</strong>’ ಎಂದು ವ್ಯಾಖ್ಯಾನಿಸಿದ್ದಾರೆ. ‘<strong>ಆತ್ಮೈವೇದಂ ಸರ್ವಮ್</strong>’ ಎನ್ನುವ ಸರ್ವಾತ್ಮಕರೂಪವಾದ ಜ್ಞಾನವು <strong>ಅನುದರ್ಶನ</strong>ದಿಂದಲೇ ದೊರಕಬೇಕೇ ಹೊರತು ಬೇರೆ ದಾರಿಯೇ ಇಲ್ಲ. ಎಷ್ಟೇ ಮೇಧಾವಿಯಾಗಿದ್ದರೂ ಅಂಥವನಿಗೂ ಜ್ಞಾನಪ್ರಾಪ್ತಿಗೆ <strong>ಅನುದರ್ಶನ</strong>ವು ಬೇಕೇ ಬೇಕು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.09">
    <p class="intro-shloka">॥ಓಂ ಕಾಮಾಧಿಷ್ಠಾನವಿದೇ ವಾಸುದೇವಾಯ ನಮಃ॥</p>
    <p class="shloka">ಇಂದ್ರಿಯಾಣಿ ಮನೋಬುದ್ಧೀ ಕಾಮಾಧಿಷ್ಠಾನಮುಚ್ಯತೇ।<br/>ನಿಯಮೇತ್ ತಾನಿ ಧೀರಸ್ತು  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಇಂದ್ರಿಯಗಳು, ಮನಸ್ಸು ಮತ್ತು ಬುದ್ಧಿಗಳು, ಕಾಮಗಳ ವಾಸದ ಮನೆ. ಆದ್ದರಿಂದ ಧೀರನು ಇವುಗಳನ್ನು ವಶಪಡಿಸಿಕೊಳ್ಳಬೇಕು.</p>
    <h1 class="level1-title" epub:type="title"><span class="date">ಜನವರಿ ೯.</span><br /><span class="num">೯.</span>ಕಾಮಶತ್ರುವಿನ ಮನೆ</h1>
    <p class="bhashya-verse">ಇಂದ್ರಿಯಾಣಿ ಮನೋ ಬುದ್ಧಿಃ ಅಸ್ಯಾಧಿಷ್ಠಾನಮುಚ್ಯತೇ।<br/>ಏತೈರ್ವಿಮೋಹಯತ್ಯೇಷಃ ಜ್ಞಾನಮಾವೃತ್ಯ ದೇಹಿನಮ್॥</p>
    <p class="bhashya-verse-source">ಭಗವದ್ಗೀತಾ ೩-೪೦</p>
    <p class="bhashya-verse-meaning">ಇಂದ್ರಿಯಗಳು, ಮನಸ್ಸು, ಬುದ್ಧಿ—ಇವುಗಳೇ ಕಾಮಕ್ಕೆ ವಾಸ ಸ್ಥಾನವು. ಇವುಗಳ ಮೂಲಕ ಈ ಕಾಮವು ಜೀವಾತ್ಮನಲ್ಲಿರುವ ಜ್ಞಾನಶಕ್ತಿಯನ್ನು ಮುಚ್ಚಿ ಇವನನ್ನು ವ್ಯಾಮೋಹಗೊಳಿಸಿರುತ್ತದೆ.</p>
    <p class="description">ಅಂತಶ್ಶತ್ರುಗಳೆಂದೂ ಬಹಿಶ್ಶತ್ರುಗಳೆಂದೂ ಶತ್ರುಗಳು ಎರಡುರೂಪದಿಂದ ಇರುತ್ತಾರೆ. ಅಂತಶ್ಶತ್ರುಗಳೂ ಅನೇಕರಿದ್ದಾರೆ, ಅವರ ಪೈಕಿ ಕಾಮವೇ ನಿಜವಾದ ಶತ್ರು; ಕಾಮದಿಂದಲೇ ಸರ್ವಾನರ್ಥಪ್ರಾಪ್ತಿ , ಕಾಮವೇ ಸಕಲದುಃಖಗಳಿಗೂ ಮೂಲ, ಕಾಮವನ್ನು ಗೆದ್ದರೆ ಜಗತ್ತನ್ನೇ ಗೆದ್ದಂತೆ. ಆದ್ದರಿಂದ ಅಧ್ಯಾತ್ಮಸಾಧಕರು ಮೊಟ್ಟಮೊದಲಿಗೆ ಕಾಮವನ್ನು ಗೆಲ್ಲಬೇಕು ಎಂದು ಜ್ಞಾನಿಗಳು ಸಾರಿ ಸಾರಿ ಹೇಳುತ್ತಾರೆ.</p>
    <p class="description">ಸರಿ, ಈ ಕಾಮದ ವಾಸಸ್ಥಾನವು ಯಾವುದು? ಎಲ್ಲಿ ಇದ್ದುಕೊಂಡು ಈ ಕಾಮವು ಸಾಧಕನನ್ನು ಹಾಳುಮಾಡುತ್ತಿದೆ? ಎಂಬ ಪ್ರಶ್ನೆಗೆ ಇಲ್ಲಿ ಸುಂದರವಾದ ಉತ್ತರವಿದೆ: ಇಂದ್ರಿಯಗಳು, ಮನಸ್ಸು ಹಾಗೂ ಬುದ್ಧಿಗಳೇ ಕಾಮದ ವಾಸಸ್ಥಾನಗಳು. ಇಂದ್ರಿಯಗಳಲ್ಲಿಯೂ ಮನೋಬುದ್ಧಿಗಳಲ್ಲಿಯೂ ಈ ಕಾಮವು ಅಡಗಿಕೊಂಡು ಕೂತಿರುತ್ತದೆ. ಆದ್ದರಿಂದ ಕಾಮದ ವಾಸಸ್ಥಾನವಾದ ಇಂದ್ರಿಯಮನೋಬುದ್ಧಿಗಳನ್ನು ಸ್ವಾಧೀನಮಾಡಿ ಕೊಂಡರೆ ಈ ಕಾಮವೆಂಬ ಕಳ್ಳನು ಸಿಕ್ಕಿಬೀಳುತ್ತಾನೆ. ಅನಂತರ ಕಾಮವೆಂಬ ಶತ್ರುವನ್ನು ಹಿಡಿದುಹಾಕಿ ಅವನನ್ನು ಸಂಹಾರಮಾಡಬಹುದಲ್ಲವೇ?</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.10">
    <p class="intro-shloka">॥ಓಂ ಸುಲಭೋಪಾಯೋಪದೇಶಕಾಯ ವಾಸುದೇವಾಯ ನಮಃ॥</p>
    <p class="shloka">ಕರ್ಮಯೋಗಶ್ಚ ಸಂನ್ಯಾಸಃ ಮುಕ್ತಿಹೇತೂ ನ ಸಂಶಯಃ।<br/>ತ್ಯಾಗಾತ್ ಯೋಗಃ ಸುಸಾಧ್ಯಸ್ತು  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಕರ್ಮಯೋಗವೂ ಸಂನ್ಯಾಸವೂ ಮುಕ್ತಿಗೆ ಸಾಧನಗಳೇ ಹೌದು. ಆದರೆ ಸಂನ್ಯಾಸಕ್ಕಿಂತ ಕರ್ಮಯೋಗವು ಸುಲಭಸಾಧನ.</p>
    <h1 class="level1-title" epub:type="title"><span class="date">ಜನವರಿ ೧೦.</span><br /><span class="num">೧೦.</span>ಕರ್ಮಯೋಗವೇ ಸುಲಭ</h1>
    <p class="bhashya-verse">ಸಂನ್ಯಾಸಃ ಕರ್ಮಯೋಗಶ್ಚ ನಿಃಶ್ರೇಯಸಕರಾವುಭೌ।<br/>ತಯೋಸ್ತು ಕರ್ಮಸಂನ್ಯಾಸಾತ್ ಕರ್ಮಯೋಗೋ ವಿಶಿಷ್ಯತೇ॥</p>
    <p class="bhashya-verse-source">ಭಗವದ್ಗೀತಾ ೫-೨</p>
    <p class="bhashya-verse-meaning">ಸಂನ್ಯಾಸ ಹಾಗೂ ಕರ್ಮಯೋಗ—ಇವೆರಡೂ ಮೋಕ್ಷಪ್ರಾಪ್ತಿಗೆ ಸಾಧನಗಳೇ ಆಗಿವೆ. ಆದರೆ ಅವೆರಡರಲ್ಲಿ ಕರ್ಮಸಂನ್ಯಾಸಕ್ಕಿಂತಲೂ ಕರ್ಮಯೋಗವೇ ಹೆಚ್ಚಿನದು.</p>
    <p class="description">‘ಸಂನ್ಯಾಸ’ ಎಂದರೆ ಕರ್ಮಗಳನ್ನು ಬಿಡುವುದು. ‘ಕರ್ಮಯೋಗ’ ಎಂದರೆ ಕರ್ಮಗಳನ್ನು ಮಾಡುವುದು. ಇವೆರಡನ್ನೂ ವೇದಗಳಲ್ಲಿಯೇ ತಿಳಿಸಿರುವುದರಿಂದ ಇವೆರಡೂ ಉಪಾದೇಯವೇ ಆಗಿರುತ್ತವೆ. ಆತ್ಮಜ್ಞಾನಪ್ರಾಪ್ತಿಗೆ ಎರಡೂ ಸಹಾಯಕಗಳೇ ಆಗಿರುತ್ತವೆ. ಈ ಎರಡರಲ್ಲಿ ಒಂದು ಶ್ರೇಷ್ಠಮತ್ತೊಂದು ಕನಿಷ್ಠಎನ್ನುವಂತಿಲ್ಲ.</p>
    <p class="description">ಆದರೆ <strong>ಕರ್ಮಯೋಗ</strong>ವು ತುಂಬಾ ಸುಲಭವಾದ ಸಾಧನ. ಕರ್ಮ<strong>ಸಂನ್ಯಾಸ</strong>ವೆಂಬುದು ಕಠಿಣವಾದ ಮಾರ್ಗವು. ವಿಷಯಭೋಗಾನುರಾಗದಿಂದ ಸಂಪೂರ್ಣವಾಗಿ ವಿರಕ್ತರಾದವರಿಗೇ ಸಂನ್ಯಾಸಮಾರ್ಗವು. ಅನಾತ್ಮ ವಿಷಯಚಿಂತನೆಯನ್ನು ಬಿಡುವದು ಸುಲಭವೇನಲ್ಲ. ಇದು ಅತ್ಯಂತ ಕ್ಲಿಷ್ಟವಾದ ಮಾರ್ಗ. ಆದರೆ ಕರ್ಮಯೋಗಮಾರ್ಗವು ಅತ್ಯಂತ ಸುಲಭ. ಈ ಅರ್ಥದಲ್ಲಿ ಸಂನ್ಯಾಸಮಾರ್ಗಕ್ಕಿಂತ ಕರ್ಮಯೋಗಮಾರ್ಗವೇ ಶ್ರೇಷ್ಠ. ಕರ್ತೃತ್ವಬುದ್ಧಿಯನ್ನೂ ಫಲಾಸಂಗವನ್ನೂ ಬಿಟ್ಟು ಭಗವದರ್ಪಣಬುದ್ಧಿಯಿಂದ ಕರ್ತವ್ಯಕರ್ಮಗಳನ್ನು ಶ್ರದ್ಧೆಯಿಂದ ಮಾಡುವುದೇ ಕರ್ಮಯೋಗವು. ಇದು ಚಿತ್ತಶುದ್ಧಿದ್ವಾರಾ ಜ್ಞಾನಪ್ರಾಪ್ತಿಗೆ ಸಾಧನವಾಗುತ್ತದೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.11">
    <p class="intro-shloka">॥ಓಂ ನಿರ್ದೋಷಾಯ ವಾಸುದೇವಾಯ ನಮಃ॥</p>
    <p class="shloka">ಶರೀರಸ್ಥೋಽಪಿ ಚಾತ್ಮಾಯಂ ದೇಹದೋಷೈರ್ನ ಲಿಪ್ಯತೇ।<br/>ನಿರ್ಗುಣತ್ವಾತ್ ನಿರಂಶತ್ವಾತ್  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಆತ್ಮನು ಶರೀರದೊಳಗೇ ಇದ್ದರೂ ದೇಹದ ದೋಷಗಳು ಇವನಿಗೆ ಅಂಟುವುದಿಲ್ಲ. ಏಕೆಂದರೆ ಆತ್ಮನು ನಿರ್ಗುಣನೂ ನಿರಂಶನೂ ಆಗಿರುತ್ತಾನೆ.</p>
    <h1 class="level1-title" epub:type="title"><span class="date">ಜನವರಿ ೧೧.</span><br /><span class="num">೧೧.</span>ಆತ್ಮನು ದೋಷರಹಿತನು</h1>
    <p class="bhashya-verse">ಅನಾದಿತ್ವಾನ್ನಿರ್ಗುಣತ್ವಾತ್ ಪರಮಾತ್ಮಾಯಮವ್ಯಯಃ।<br/>ಶರೀರಸ್ಥೋಽಪಿ ಕೌಂತೇಯ ನ ಕರೋತಿ ನ ಲಿಪ್ಯತೇ॥</p>
    <p class="bhashya-verse-source">ಭಗವದ್ಗೀತಾ ೧೩-೩೧</p>
    <p class="bhashya-verse-meaning">ಈ ಆತ್ಮನು ಅನಾದಿಯಾಗಿರುವುದರಿಂದಲೂ ನಿರ್ಗುಣನಾಗಿರುವುದರಿಂದಲೂ ಅವ್ಯಯನಾಗಿರುತ್ತಾನೆ. ಆದ್ದರಿಂದ ಎಲೈ ಕೌಂತೇಯನೆ, ಈ ಪರಮಾತ್ಮನು ಶರೀರದೊಳಗೇ ಇದ್ದರೂ ನಿಜವಾಗಿ ಏನನ್ನೂ ಮಾಡುತ್ತಲೂ ಇಲ್ಲ, ಆದ್ದರಿಂದಲೇ ಕರ್ಮಗಳ ಲೇಪವೂ ಇವನಿಗಿಲ್ಲ.</p>
    <p class="description">ಆತ್ಮನು ಒಬ್ಬನೇ ಆಗಿದ್ದರೂ ಅವನು ನಾನಾ ಶರೀರಗಳಲ್ಲಿ ವಾಸವಾಗಿರುವುದರಿಂದ ಆಯಾ ಶರೀರಗಳ ಸಂಬಂಧವು ಆತ್ಮನಿಗೆ ಅಂಟಬೇಕಲ್ಲವೆ? ಪಾತ್ರೆಯೊಳಗಿರುವ ಪದಾರ್ಥಗಳ ಅಂಟು ಪಾತ್ರೆಗೆ ಅಂಟುತ್ತದೆಯಲ್ಲವೆ? ಹೀಗಾದರೆ ಆತ್ಮನೂ ದೋಷವುಳ್ಳವನೇ ಆಗಿಬಿಡುತ್ತಾನಲ್ಲವೆ? ಎಂದರೆ, ಈ ವಾದವು ಸರಿಯಲ್ಲ. ಏಕೆಂದರೆ</p>
    <p class="description">ಆತ್ಮನು ನಿರವಯವನಾಗಿರುವುದರಿಂದಲೂ ನಿರ್ಗುಣನಾಗಿರುವುದರಿಂದಲೂ ಆತ್ಮನಿಗೆ ಶರೀರಗಳ ಅಂಟು ಸ್ವಲ್ಪವೂ ಇರುವುದಿಲ್ಲ. ಅವಯವಗಳುಳ್ಳ ವಸ್ತುಗಳಿಗೆ ಮಾತ್ರವೇ ಗುಣದೋಷಗಳ ಅಂಟು ಇರುತ್ತದೆ. ಆತ್ಮನು ಅನಾದಿಯೂ ಅನಂತನೂ ಪರಿಪೂರ್ಣನೂ ಆಗಿರುವುದರಿಂದ ಆತ್ಮನು ಎಲ್ಲಿದ್ದರೂ ಹೇಗಿದ್ದರೂ ಅವಿಕ್ರಿಯಸ್ವರೂಪನಾಗಿಯೇ ಇರುತ್ತಾನೆ, ಆತ್ಮನು ನಿರ್ಲಿಪ್ತನಾಗಿಯೇ ಇರುತ್ತಾನೆ. ಸರ್ವ ವ್ಯಾಪಕವಾಗಿದ್ದರೂ ನಿರ್ಲಿಪ್ತವಾದ ಆಕಾಶಕ್ಕೆ ಆಯಾ ವಸ್ತುಗಳ ಗುಣದೋಷಗಳು ಅಂಟಲಾರವಷ್ಟೆ?</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.12">
    <p class="intro-shloka">॥ಓಂ ಲೌಕಿಕನ್ಯಾಯವಿದೇ ವಾಸುದೇವಾಯ ನಮಃ॥</p>
    <p class="shloka">ದುಃಖಸ್ಯ ಕಾರಣಾಭಾವಃ ಜಾತಸ್ಯ ಮರಣಂ ಧ್ರುವಮ್।<br/>ಮೃತೇಶ್ಚಾಪರಿಹಾರ್ಯತ್ವಾತ್  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">‘ಹುಟ್ಟಿದವನಿಗೆ ಮರಣವು ನಿಶ್ಚಿತ’ ಎಂದಮೇಲೆ ದುಃಖಕ್ಕೆ ಕಾರಣವೇ ಇಲ್ಲ. ಏಕೆಂದರೆ ಮರಣವು ಬಂದೇ ಬರುತ್ತದೆಯಲ್ಲವೆ?</p>
    <h1 class="level1-title" epub:type="title"><span class="date">ಜನವರಿ ೧೨.</span><br /><span class="num">೧೨.</span>ಹೀಗೆ ತಿಳಿದರೂ ದುಃಖವಿಲ್ಲ</h1>
    <p class="bhashya-verse">ಅಥ ಚೈನಂ ನಿತ್ಯಜಾತಂ ನಿತ್ಯಂ ವಾ ಮನ್ಯಸೇ ಮೃತಮ್।<br/>ತಥಾಪಿ ತ್ವಂ ಮಹಾಬಾಹೋ ನೈವಂ ಶೋಚಿತುಮರ್ಹಸಿ॥</p>
    <p class="bhashya-verse-source">ಭಗವದ್ಗೀತಾ ೨-೨೬</p>
    <p class="bhashya-verse-meaning">ಎಲೈ ಮಹಾಬಾಹುವೆ, ಆತ್ಮನು ಹುಟ್ಟಿದ್ದಾನೆ ಎಂದಾಗಲಿ ಸಾಯುತ್ತಾನೆ ಎಂದಾಗಲಿ ಒಂದು ವೇಳೆ ನೀನು ತಿಳಿದಿರುವೆಯಾದರೆ, ಆಗಲೂ ನೀನು ಹೀಗೆ ದುಃಖಿಸುವುದು ಸರಿಯಲ್ಲ.</p>
    <p class="description">ಲೋಕದಲ್ಲಿ ಸಾಮಾನ್ಯವಾಗಿ ಜನಗಳು ಆತ್ಮನನ್ನು ಹುಟ್ಟಿದ್ದಾನೆಂದೂ ಸಾಯುತ್ತಾನೆಂದೂ ತಿಳಿದಿದ್ದಾರಲ್ಲವೆ? ಇದು ನಿಜವಾಗಿ ನೋಡಿದರೆ ಸರಿಯಲ್ಲ, ಇದು ಭ್ರಾಂತಿಜ್ಞಾನವೇ ಹೌದು. ಏಕೆಂದರೆ ಸರಿಯಾಗಿ ನೋಡಿದರೆ ಆತ್ಮನಿಗೆ ಜನ್ಮಮರಣಗಳಿಲ್ಲ. ಆದರೂ ವ್ಯಾವಹಾರಿಕದೃಷ್ಟಿ ಯಿಂದ ಇದನ್ನು ‘ಹೀಗೆಯೇ ಸರಿ’ ಎಂದು ಒಪ್ಪಿಕೊಂಡರೂ, “ಇವನು ಸಾಯುತ್ತಾನಲ್ಲ” ಎಂದು ಮಾನವರು ದುಃಖಪಡುವುದು ಸರಿಯಲ್ಲ.</p>
    <p class="description">ಏಕೆಂದರೆ ಅವರೇ ತಿಳಿದಿರುವಂತೆ ಆತ್ಮನು ಸಾಯುತ್ತಾನಲ್ಲವೆ? ಆತ್ಮನು ಸಾಯಲೇಬೇಕೆಂದು ತೀರ್ಮಾನವಾದಮೇಲೆ, ಇದು ಅಪರಿಹಾರ್ಯವೆಂದಾದಮೇಲೆ, ಏನೂ ಮಾಡಲು ಸಾಧ್ಯವಿಲ್ಲ ಎಂದಾದಮೇಲೆ ಅದನ್ನು ಕುರಿತು ಸುಮ್ಮನೆ ಯೋಚಿಸುವುದಾಗಲಿ ದುಃಖಿಸುವುದಾಗಲಿ ಸರಿಯಲ್ಲ. ‘ಹುಟ್ಟಿದವನು ಸಾಯಲೇ ಬೇಕು, ಸತ್ತವನು ಹುಟ್ಟಲೇ ಬೇಕು’ ಎಂದು ತೀರ್ಮಾನವಾದಮೇಲೆ ಅದರಂತೆಯೇ ನಡೆಯಲಿ. ಈ ಲೌಕಿಕ ನ್ಯಾಯವನ್ನು ಅರ್ಥಮಾಡಿಕೊಂಡವರಿಗೂ ದುಃಖವೆಂಬುದು ಇರಲಾರದು.  <span class="en">What cannot be cured must be enjoyed!.</span></p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.13">
    <p class="intro-shloka">॥ಓಂ ಪರಬ್ರಹ್ಮಸ್ವರೂಪಾಯ ವಾಸುದೇವಾಯ ನಮಃ॥</p>
    <p class="shloka">ಅವಜಾನಂತಿ ಶ್ರೀಕೃಷ್ಣಂ ಮಾನವಂ ಪರಮಂ ಹ್ಯಜಮ್।<br/>ಅಜಾನಂತಃ ಪರಂ ಭಾವಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಶ್ರೀಕೃಷ್ಣನ ಪರಮಸ್ವರೂಪವನ್ನರಿಯದೆ ಮೂಢರು ಅಜನಾದ ಭಗವಂತನಾದ ಶ್ರೀಕೃಷ್ಣನನ್ನು ಮನುಷ್ಯನೆಂದು ತಿಳಿದು ಅವಮಾನಮಾಡುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೧೩.</span><br /><span class="num">೧೩.</span>ಅವಿವೇಕದ ಫಲವಿದು</h1>
    <p class="bhashya-verse">ಅವಜಾನಂತಿ ಮಾಂ ಮೂಢಾ ಮಾನುಷೀಂ ತನುಮಾಶ್ರಿತಮ್।<br/>ಪರಂ ಭಾವಮಜಾನಂತೋ ಮಮ ಭೂತಮಹೇಶ್ವರಮ್॥</p>
    <p class="bhashya-verse-source">ಭಗವದ್ಗೀತಾ ೯-೧೧</p>
    <p class="bhashya-verse-meaning">ಅವಿವೇಕಿಗಳು ನನ್ನ ನಿಜವಾದ ಸ್ವರೂಪವನ್ನು ಅರಿಯದೆ, ಸರ್ವಭೂತೇಶ್ವರನಾಗಿದ್ದರೂ ನನ್ನನ್ನು ಒಬ್ಬ ಸಾಮಾನ್ಯ ಮನುಷ್ಯನೆಂದೇ ತಿಳಿದು ನನ್ನನ್ನು ಅವಮಾನಿಸುತ್ತಾರೆ.</p>
    <p class="description">ಪ್ರತಿಯೊಬ್ಬ ಮಾನವನೂ ತನ್ನ ತನ್ನ ದೃಷ್ಟಿಯಿಂದಲೇ ವಸ್ತುಗಳನ್ನು ನೋಡುತ್ತಾನೆ. ತನ್ನಲ್ಲಿರುವ ರಾಗದ್ವೇಷಗಳಿಂದಲೇ ಮಹಾತ್ಮರನ್ನೂ ಅಳತೆಮಾಡುವುದೇ ಮಾನವನ ಮಹಾದೋಷ. ಇದರಿಂದ ಮೂಲಸ್ವರೂಪಕ್ಕೆ ಯಾವ ಗುಣದೋಷವೂ ಅಂಟುಕೊಂಡಂತೆ ಆಗಲಾರದು. ಸೂರ್ಯನನ್ನು ಬೆಂಕಿಯ ಚೆಂಡೆಂದು ತಿಳಿದಮಾತ್ರಕ್ಕೆ ಸೂರ್ಯನಿಗೇನಾಗುತ್ತದೆ?</p>
    <p class="description">ನಿತ್ಯಶುದ್ಧ ನಿತ್ಯಬುದ್ಧ ನಿತ್ಯಮುಕ್ತಸ್ವರೂಪನಾದ ಶ್ರೀಕೃಷ್ಣಭಗವಂತನನ್ನೂ ಅಜ್ಞಾನಿಗಳಾದ ಅವಿವೇಕಿಗಳು ಒಬ್ಬ ಸಾಮಾನ್ಯ ಮಾನವನೆಂದೇ ಭಾವಿಸುತ್ತಾರೆ. ಭೀಷ್ಮ ವಿದುರ ಮುಂತಾದ ಮಹಾತ್ಮರು ಶ್ರೀಕೃಷ್ಣನನ್ನು ಮೋಕ್ಷಸ್ವರೂಪನೆಂದೇ ತಿಳಿದಿದ್ದರು. ಆದರೆ ದುರ್ಯೋಧನ ದುಃಶಾಸನ ಶಕುನಿ ಮುಂತಾದ ಅವಿವೇಕಿಗಳು ಶ್ರೀಕೃಷ್ಣನನ್ನು ಒಬ್ಬ ಮಾನವನೆಂದೇ ತಿಳಿದಿದ್ದರು. ಇದು ಸರ್ವಥಾ ತಪ್ಪು. ನಿಜವಾಗಿ ನೋಡಿದರೆ ಶ್ರೀಕೃಷ್ಣನೆಂದರೆ ಸರ್ವಭೂತಾಂತರಾತ್ಮನಾದ ಪರಿಪೂರ್ಣನಾದ ಭಗವಂತನೇ. ಹೀಗೆ ತಿಳಿದವರು ಉದ್ಧಾರವಾಗುತ್ತಾರೆ. ನಮ್ಮಂತೆಯೇ ದೇಹಾದಿಗಳನ್ನುಳ್ಳವನಂತೆ ತೋರುತ್ತಿದ್ದರೂ ಶ್ರೀಕೃಷ್ಣನು ಅಶರೀರನಾದ ಭಗವಂತನೇ.</p>
  </section>
  <section class="level1 numbered" epub:type="chapter" role="doc-chapter" id="id-001.14">
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
    <p class="intro-shloka">॥ಓಂ ಕ್ರಮಮುಕ್ತಿವಿದೇ ವಾಸುದೇವಾಯ ನಮಃ॥</p>
    <p class="shloka">ಉತ್ತರಾಯಣಮಾರ್ಗೇ ತು ಪ್ರಯಾತಾ ಯಾಂತಿ ತತ್ ಪದಮ್।<br/>ಕ್ರಮಮುಕ್ತಿಂ ಭಜಂತ್ಯೇತೇ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಉತ್ತರಾಯಣಮಾರ್ಗದಲ್ಲಿ ಹೊರಟ ಬ್ರಹ್ಮೋಪಾಸಕರು ಅಲ್ಲಿ ಪರ ಬ್ರಹ್ಮವನ್ನೇ ಸೇರಿಬಿಡುತ್ತಾರೆ. ಇವರು ಕ್ರಮಮುಕ್ತಿಯನ್ನು ಹೊಂದಿಬಿಡುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೧೪.</span><br /><span class="num">೧೪.</span>ಇವರು ವಾಪಸ್ಸು ಬರುವುದಿಲ್ಲ</h1>
    <p class="bhashya-verse">ಅಗ್ನಿರ್ಜ್ಯೋತಿರಹಃ ಶುಕ್ಲಃ ಷಣ್ಮಾಸಾ ಉತ್ತರಾಯಣಮ್।<br/>ತತ್ರ ಪ್ರಯಾತಾ ಗಚ್ಛಂತಿ ಬ್ರಹ್ಮ ಬ್ರಹ್ಮವಿದೋ ಜನಾಃ॥</p>
    <p class="bhashya-verse-source">ಭಗವದ್ಗೀತಾ ೮-೨೪</p>
    <p class="bhashya-verse-meaning">ಅಗ್ನಿ, ಜ್ಯೋತಿ, ಅಹಃ, ಶುಕ್ಲ, ಉತ್ತರಾಯಣದ ಷಣ್ಮಾಸಗಳು—ಈ ದೇವತೆಗಳ ಮಾರ್ಗದಲ್ಲಿ ಇಲ್ಲಿಂದ ಹೋಗುವ ಬ್ರಹ್ಮೋಪಾಸಕರು ಬ್ರಹ್ಮವನ್ನೇ ಸೇರಿಬಿಡುತ್ತಾರೆ.</p>
    <p class="description">ದಕ್ಷಿಣಾಯನ ಮತ್ತು ಉತ್ತರಾಯಣ ಕಾಲಗಳ ಪೈಕಿ ಉತ್ತರಾಯಣವನ್ನು ಉತ್ತಮ ಪುಣ್ಯಕಾಲವೆಂದೂ, ಇದನ್ನು ಪರ್ವಕಾಲವೆಂದೂ ಶಾಸ್ತ್ರಗಳು ಸಾರುತ್ತಿವೆ. ಈ ಉತ್ತರಾಯಣದ ಆರು ತಿಂಗಳೂ ಶ್ರೇಷ್ಠಕಾಲವೆಂದೂ ಈ ಸಮಯದಲ್ಲಿ ಮೃತರಾದರೆ ಉತ್ತಮಗತಿಯನ್ನು ಹೊಂದುತ್ತಾರೆಂದೂ ನಾವುಗಳು ನಂಬುತ್ತೇವಲ್ಲವೆ? ಈ ಉತ್ತರಾಯಣ ಮಾರ್ಗದ ಸ್ವರೂಪವನ್ನು ನಾವೀಗ ನೋಡೋಣ.</p>
    <p class="description">ಅಗ್ನಿರ್ದೇವತಾ, ಜ್ಯೋತಿರ್ದೇವತಾ, ಅಹರ್ದೇವತಾ, ಶುಕ್ಲಪಕ್ಷದೇವತಾ, ಉತ್ತರಾಯಣಷಣ್ಮಾಸದೇವತಾ—ಎಂದು ಈ ಐದು ಕಾಲಾಭಿ ಮಾನಿ ದೇವತೆಗಳು. ಭೂಲೋಕದಿಂದ ಹೊರಟ ಬ್ರಹ್ಮೋಪಾಸಕರು ಈ ದೇವತೆಗಳ ಲೋಕಗಳನ್ನು ದಾಟಿಕೊಂಡು ಬ್ರಹ್ಮಲೋಕವನ್ನು ಸೇರಿದರೆ ಅಂಥವರು ಪುನಃ ಈ ಸಂಸಾರಚಕ್ರಕ್ಕೆ ಸಿಕ್ಕಿಕೊಳ್ಳುವುದಿಲ್ಲ. ಈ ಮಾರ್ಗಕ್ಕೆ <strong>ಉತ್ತರಾಯಣ ಮಾರ್ಗ</strong>ವೆಂದೂ <strong>ದೇವಯಾನ</strong>ಮಾರ್ಗವೆಂದೂ <strong>ಸೂರ್ಯಮಾರ್ಗ</strong>ವೆಂದೂ <strong>ಅಗ್ನಿಮಾರ್ಗ</strong>ವೆಂದೂ ಹೆಸರು. ಈ ಮಾರ್ಗದಿಂದ ಹೋದವರು ಕ್ರಮಮುಕ್ತಿಯನ್ನೇ ಪಡೆದು ಮುಕ್ತರಾಗಿಬಿಡುತ್ತಾರೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.15">
    <p class="intro-shloka">॥ಓಂ ಕಾಷ್ಠತಪಃಸ್ವಭಾವವಿದೇ ವಾಸುದೇವಾಯ ನಮಃ॥</p>
    <p class="shloka">ಕರ್ಶಯಂತಃ ಪರಾತ್ಮಾನಮ್ ಅನ್ತಃಸ್ಥಮವಿವೇಕಿನಃ।<br/>ಅಹೋ ದೌರ್ಭಾಗ್ಯಮಜ್ಞಾನಾಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಅವಿವೇಕಿಗಳು ತಮ್ಮೊಳಗಿರುವ ಆತ್ಮನನ್ನು ಅರಿಯದೆ ಅವನನ್ನು ಕೃಶಗೊಳಿಸುತ್ತಾರಲ್ಲ! ಅಯ್ಯೋ, ಅಜ್ಞಾನಿಗಳ ಎಂಥಾ ದೌರ್ಭಾಗ್ಯವಿದು!</p>
    <h1 class="level1-title" epub:type="title"><span class="date">ಜನವರಿ ೧೫.</span><br /><span class="num">೧೫.</span>ಅಜ್ಞಾನಿಗಳ ದೌರ್ಭಾಗ್ಯವಿದು!</h1>
    <p class="bhashya-verse">ಕರ್ಶಯಂತಃ ಶರೀರಸ್ಥಂ ಭೂತಗ್ರಾಮಮಚೇತಸಃ।<br/>ಮಾಂ ಚೈವಾಂತಃಶರೀರಸ್ಥಂ ತಾನ್ ವಿದ್ಧ್ಯಾಸುರನಿಶ್ಚಯಾನ್॥</p>
    <p class="bhashya-verse-source">ಭಗವದ್ಗೀತಾ ೧೭-೬</p>
    <p class="bhashya-verse-meaning">ಅವಿವೇಕಿಗಳು ಶರೀರದೊಳಗಿರುವ ಇಂದ್ರಿಯಗಳನ್ನೂ, ಅಂತಃಶರೀರದೊಳಗಿರುವ ನನ್ನನ್ನೂ ಕೃಶಗೊಳಿಸುತ್ತಾ ಜೀವನವನ್ನು ನಡೆಸುತ್ತಾರೆ. ಇಂಥವರನ್ನು ಅಸುರಸ್ವಭಾವದವರೆಂದು ತಿಳಿ.</p>
    <p class="description">ಅನೇಕ ಸಾಧಕರು ಕಠಿಣವಾದ, ಉಗ್ರವಾದ, ಘೋರವಾದ ತಪಸ್ಸನ್ನು ಆಚರಿಸುತ್ತಾರೆ. ಇವರು ಮಾಡುವ ತಪಸ್ಸೆಂದರೆ, ಶರೀರದಂಡನರೂಪವಾದ ಉಪವಾಸ, ಏಕಪಾದ, ಏಕಾಸನ ಮುಂತಾದವುಗಳು. ಇವರಿಗೆ ಕಾಮಕ್ರೋಧಾದಿದೋಷಗಳು ಮನಸ್ಸಿನಲ್ಲಿ ತುಂಬಿರುತ್ತವೆ. ವಿವೇಕ ವೈರಾಗ್ಯ ಶಮ ದಮಾದಿಸಾಧನಗಳಂತೂ ಇರುವುದೇ ಇಲ್ಲ. ಇಂಥವರಿಗೆ ಆತ್ಮಜ್ಞಾನವಾಗಲಿ, ಮುಕ್ತಿಯಾಗಲಿ ದೊರಕಲಾರದು.</p>
    <p class="description">ಶಮದಮಾದಿಗಳನ್ನಾಗಲಿ ವೇದಾಂತವಿಚಾರವನ್ನಾಗಲಿ ಮಾಡದೆ ಕೇವಲ ಈ ಘೋರತಪಸ್ಸಿನಿಂದ ಇವರು ತಮ್ಮ ಇಂದ್ರಿಯಗಳನ್ನು ಸೊರಗಿಸಿಕೊಳ್ಳುತ್ತಾ ಹಾಳುಮಾಡಿಕೊಳ್ಳುತ್ತಾರೆ. ಇಂಥವರಿಗೆ ಸಿದ್ಧಿಗಳೂ ಕೆಲವು ಅಸಾಧಾರಣ ಶಕ್ತಿಸಾಮರ್ಥ್ಯಗಳೂ ದಕ್ಕಿರಬಹುದು, ಇವರು ಲೋಕವಿಖ್ಯಾತರೂ ಆಗಿರಬಹುದು; ಆದರೆ ಅಂತರಾತ್ಮನಾದ ಭಗವಂತನನ್ನೂ ತಿಳಿಯದೆ ಅವನ ಉಪದೇಶಗಳನ್ನೂ ಅನುಸಂಧಾನಮಾಡದೆ ಜನ್ಮವನ್ನೇ ವ್ಯರ್ಥವಾಗಿ ಕಳೆದುಕೊಳ್ಳುತ್ತಾರೆ. ಎಂಥ ಅನರ್ಥವಿದು! ಇಂಥ ಘೋರವಾದ ಕಾಷ್ಠತಪಸ್ಸಿನಿಂದ ಆತ್ಮಜ್ಞಾನಪ್ರಾಪ್ತಿಯಾಗಲಾರದು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.16">
    <p class="intro-shloka">॥ಓಂ ನಿಷ್ಠಾದ್ವಯೋಪದೇಶಕಾಯ ವಾಸುದೇವಾಯ ನಮಃ॥</p>
    <p class="shloka">ಸಾಂಖ್ಯಾನಾಂ ಜ್ಞಾನನಿಷ್ಠಾ ಚ, ಕರ್ಮನಿಷ್ಠಾ ಚ ಯೋಗಿನಾಮ್।<br/>ದ್ವಾವೇವ ಮುಕ್ತಿಮಾರ್ಗೌ ಹಿ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಸಾಂಖ್ಯರಿಗೆ ಜ್ಞಾನನಿಷ್ಠೆಯೂ ಕರ್ಮಿಗಳಿಗೆ ಕರ್ಮಯೋಗನಿಷ್ಠೆಯೂ ಮೋಕ್ಷಕ್ಕೆ ಸಾಧನಮಾರ್ಗಗಳಾಗಿರುತ್ತವೆ. ಇವೆರಡೇ ಮುಕ್ತಿಮಾರ್ಗಗಳು.</p>
    <h1 class="level1-title" epub:type="title"><span class="date">ಜನವರಿ ೧೬.</span><br /><span class="num">೧೬.</span>ಮುಕ್ತಿಗೆ ಎರಡೇ ಮಾರ್ಗಗಳು</h1>
    <p class="bhashya-verse">ಲೋಕೇಽಸ್ಮಿನ್ ದ್ವಿವಿಧಾ ನಿಷ್ಠಾ ಪುರಾ ಪ್ರೋಕ್ತಾ ಮಯಾಽನಘ।<br/>ಜ್ಞಾನಯೋಗೇನ ಸಾಂಖ್ಯಾನಾಂ ಕರ್ಮಯೋಗೇನ ಯೋಗಿನಾಮ್॥</p>
    <p class="bhashya-verse-source">ಭಗವದ್ಗೀತಾ ೩-೩</p>
    <p class="bhashya-verse-meaning">ಸಾಂಖ್ಯರಿಗೆ ಜ್ಞಾನಯೋಗನಿಷ್ಠೆಯನ್ನೂ, ಯೋಗಿಗಳಿಗೆ ಕರ್ಮಯೋಗನಿಷ್ಠೆಯನ್ನೂ ನಾನು ಈ ಲೋಕದಲ್ಲಿ ಸೃಷ್ಟಿಯ ಪ್ರಾರಂಭದಲ್ಲಿಯೇ ವಿಂಗಡಿಸಿ ಹೇಳಿರುತ್ತೇನೆ.</p>
    <p class="description">ಸಕಲ ಮಾನವರನ್ನೂ ಉದ್ಧಾರಮಾಡಬೇಕೆಂಬುದೇ ಮಹಾತ್ಮರ ಹಾಗೂ ಸಕಲ ಶಾಸ್ತ್ರಗಳ ಗುರಿ. ಆದರೆ ಎಲ್ಲ ಮಾನವರೂ ಸಮಾನವಾಗಿ ಉತ್ತಮಾಧಿಕಾರಿಗಳಾಗಿರುವುದಿಲ್ಲ. ಸಾಧಕರನ್ನು ಪ್ರಧಾನವಾಗಿ ಮಂದಾಧಿ ಕಾರಿಗಳೆಂದೂ ಉತ್ತಮಾಧಿಕಾರಿಗಳೆಂದೂ ಎರಡಾಗಿ ವಿಂಗಡಿಸಬಹುದು. ಮಂದಾಧಿಕಾರಿಗಳಿಗೆ ಸುಲಭೋಪಾಯವನ್ನೂ ಉತ್ತಮಾಧಿಕಾರಿಗಳಿಗೆ ನೇರಾದ ವಿಚಾರಮಾರ್ಗವನ್ನೂ ಶಾಸ್ತ್ರದಲ್ಲಿ ಉಪದೇಶಿಸಿರುತ್ತದೆ. ಇಬ್ಬರೂ ಮುಟ್ಟಬೇಕಾಗಿರುವ ಗುರಿಯು ಮಾತ್ರ ಮೋಕ್ಷವೇ ಆಗಿರುತ್ತದೆ.</p>
    <p class="description">ಮಂದಾಧಿಕಾರಿಗಳಿಗೆ ಹೆಸರು ಕರ್ಮಯೋಗಿಗಳು, ಇವರಿಗೆ ಕರ್ಮಗಳನ್ನು ಬಿಡಲು ಆಗುವುದಿಲ್ಲ; ಇಂಥವರಿಗೆ ಕರ್ಮಯೋಗವನ್ನು ಶಾಸ್ತ್ರಗಳಲ್ಲಿ ತಿಳಿಸಿರುತ್ತಾರೆ. ಇನ್ನು ಉತ್ತಮ ಸಾಧಕರಾದ ಸಂನ್ಯಾಸಿಗಳಿಗೆ, ಸಾಂಖ್ಯಯೋಗವನ್ನೂ ಶಾಸ್ತ್ರದಲ್ಲಿ ಉಪದೇಶಿಸಿದೆ. ನೇರಾದ ವಿಚಾರಮಾರ್ಗವೇ ಸಾಂಖ್ಯಮಾರ್ಗ. ಮಾರ್ಗಗಳು ಎರಡಾದರೂ ಹೋಗಿ ಮುಟ್ಟಬೇಕಾದ ಗುರಿಯು ಮಾತ್ರ ಒಂದೇ. ಕರ್ಮಯೋಗ, ಸಾಂಖ್ಯಯೋಗಗಳೆಂಬ ಎರಡೂ ಮಾರ್ಗಗಳು ಮುಕ್ತಿಗೆ ಸಾಧನಗಳೇ ಆಗಿವೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.17">
    <p class="intro-shloka">॥ಓಂ ಮಹಾಜ್ಞೇಯಾಯ ವಾಸುದೇವಾಯ ನಮಃ॥</p>
    <p class="shloka">ಆದ್ಯಂತರಹಿತಂ ಬ್ರಹ್ಮ ಮಹಾಜ್ಞೇಯಮಿಹೋಚ್ಯತೇ।<br/>ಯಸ್ಯ ಜ್ಞಾನಾದ್ ಭವೇನ್ಮುಕ್ತಿಃ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಆದಿ ಅಂತ ರಹಿತವಾದ ಪರಬ್ರಹ್ಮವೇ ನಿಜವಾಗಿ ತಿಳಿಯಲ್ಪಡಬೇಕಾದ <strong>ಮಹಾಜ್ಞೇಯ</strong> ತತ್ತ್ವವು. ಅದನ್ನು ತಿಳಿದರೇ ಮುಕ್ತಿಯು ಪ್ರಾಪ್ತವಾಗುತ್ತದೆ.</p>
    <h1 class="level1-title" epub:type="title"><span class="date">ಜನವರಿ ೧೭.</span><br /><span class="num">೧೭.</span>ಇದೊಂದೇ ಮಹಾಜ್ಞೇಯವು</h1>
    <p class="bhashya-verse">ಜ್ಞೇಯಂ ಯತ್ ತತ್ಪ್ರವಕ್ಷ್ಯಾಮಿ ಯಜ್ಜ್ಞಾತ್ವಾಽಮೃತಮಶ್ನುತೇ।<br/>ಅನಾದಿಮತ್ ಪರಂ ಬ್ರಹ್ಮ ನ ಸತ್ತನ್ನಾಸದುಚ್ಯತೇ॥</p>
    <p class="bhashya-verse-source">ಭಗವದ್ಗೀತಾ ೧೩-೧೨</p>
    <p class="bhashya-verse-meaning">ಯಾವುದನ್ನು ತಿಳಿದರೆ ಅಮೃತತ್ವವನ್ನೇ ಹೊಂದುತ್ತಾನೆಯೋ, ಅಂಥ ಜ್ಞೇಯತತ್ತ್ವವನ್ನು ನಿನಗೆ ತಿಳಿಸುತ್ತೇನೆ. ಆ ಜ್ಞೇಯವು ಅನಾದಿಯೂ, ಸದಸದ್ ವಿಲಕ್ಷಣವೂ ಆದ ಪರಬ್ರಹ್ಮವೇ ಆಗಿರುತ್ತದೆ.</p>
    <p class="description">ಈ ವಿಶಾಲವಿಶ್ವದಲ್ಲಿ ಅನಂತಾನಂತಕೋಟಿ ಪದಾರ್ಥಗಳಿವೆ. ಒಂದೊಂದೂ ಭಗವಂತನ ವಿಭೂತಿಯೇ ಹೌದು. ಲೋಕಗಳು, ಪಂಚಭೂತಗಳು, ನಕ್ಷತ್ರಗಳು, ದೇವತೆಗಳು, ಮನುಷ್ಯರು, ವೇದಶಾಸ್ತ್ರಪುರಾಣಗಳು—ಹೀಗೆ ತಿಳಿಯಲ್ಪಡಬೇಕಾದ ವಸ್ತುಗಳು ಅಸಂಖ್ಯಾತವಾಗಿರುತ್ತವೆ. ಆದರೆ ಪರಮಾತ್ಮನೊಬ್ಬನೇ ನಿಜವಾಗಿ ತಿಳಿಯಲ್ಪಡಬೇಕಾಗಿರುವ ಜ್ಞೇಯತತ್ತ್ವವು. ಇವನಿಗೇ <strong>ಮಹಾಜ್ಞೇಯ</strong>ವೆಂದೂ ಹೆಸರು. ಯಾವದೊಂದನ್ನು ತಿಳಿದರೆ ಎಲ್ಲವನ್ನೂ ತಿಳಿದಂತೆ ಆಗುತ್ತದೆಯೋ, ಯಾವದೊಂದನ್ನು ತಿಳಿಯದೆ ಹೋದರೆ ಏನನ್ನು ತಿಳಿದರೂ ವ್ಯರ್ಥವೋ ಅದೇ <strong>ಮಹಾಜ್ಞೇಯ</strong>ವು. ಇದನ್ನೇ <strong>‘ನಾರಾಯಣಂ ಮಹಾಜ್ಞೇಯಂ’</strong> ಎಂದು ವೇದವೂ ಸಾರುತ್ತಿದೆ. ಈ ಪರಬ್ರಹ್ಮದ ಜ್ಞಾನದಿಂದಲೇ ಜನ್ಮಸಾರ್ಥಕ್ಯ.</p>
    <p class="description">ಸರಿ, ಸಂತೋಷ, ಈ ಪರಬ್ರಹ್ಮವನ್ನು ತಿಳಿದರೆ ಏನು ಫಲ? ಎಂದರೆ, ಅಮೃತತ್ವವೇ ಫಲ. ಅಮೃತತ್ವವೆಂದರೆ ಮೋಕ್ಷ, ಇದೇ ಮುಕ್ತಿಯೂ ಕೂಡ. ಅಮೃತತ್ವವೇ ಮಾನವಜನ್ಮದ ಹೆಗ್ಗುರಿ. ಅಮೃತತ್ವವು ದೊರಕಿದರೆ ಅಂಥವನು ಕೃತಾರ್ಥನಾಗಿಬಿಡುತ್ತಾನೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.18">
    <p class="intro-shloka">॥ಓಂ ಯೋಗರಹಸ್ಯವಿದೇ ವಾಸುದೇವಾಯ ನಮಃ॥</p>
    <p class="shloka"> <strong>ಯೋಗಸ್ತು </strong>ದುಃಖಸಂಯೋಗವಿಯೋಗಸ್ತ್ವಿಹ ಕಥ್ಯತೇ।<br/>ಪ್ರಯತ್ನೇನೈವ ಸಾಧ್ಯೋಽಯಂ <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ದುಃಖಸಂಬಂಧವನ್ನು ತಪ್ಪಿಸಿಕೊಳ್ಳುವುದನ್ನೇ <strong>ಯೋಗ</strong>ವೆಂದು ಕರೆಯಲಾಗುತ್ತದೆ. ಈ <strong>ಯೋಗ</strong>ವನ್ನು ಸಾಧಕರು ಪ್ರಯತ್ನದಿಂದಲೇ ಸಾಧಿಸಬೇಕು.</p>
    <h1 class="level1-title" epub:type="title"><span class="date">ಜನವರಿ ೧೮.</span><br /><span class="num">೧೮.</span>ಯೋಗವೆಂದರೆ ವಿಯೋಗವೇ</h1>
    <p class="bhashya-verse">ತಂ ವಿದ್ಯಾದ್ದುಃಖಸಂಯೋಗವಿಯೋಗಂ ಯೋಗಸಂಜ್ಞಿತಮ್।<br/>ಸ ನಿಶ್ಚಯೇನ ಯೋಕ್ತವ್ಯಃ ಯೋಗೋಽನಿರ್ವಿಣ್ಣಚೇತಸಾ॥</p>
    <p class="bhashya-verse-source">ಭಗವದ್ಗೀತಾ ೬-೨೩</p>
    <p class="bhashya-verse-meaning">ದುಃಖಸಂಯೋಗದ ವಿಯೋಗವನ್ನೇ ಯೋಗವೆಂದು ತಿಳಿಯಬೇಕು. ಸೋಮಾರಿತನವನ್ನೂ ಜಾಡ್ಯವನ್ನೂ ಬಿಟ್ಟು ಇಂಥ ಯೋಗವನ್ನು ಸಾಧಕರು ಅಭ್ಯಾಸಮಾಡಬೇಕು.</p>
    <p class="description"><strong>ಯೋಗ</strong>ವೆಂದರೆ <strong>ಸಂಬಂಧ</strong> ಎಂದರ್ಥವಾಗಬೇಕು. ಅಂದರೆ, ಹೊಸದಾಗಿ ಒಂದು ವಸ್ತುವಿನ ಸಂಬಂಧವಾಗಬೇಕು ಎಂದರ್ಥವಾಗುತ್ತದೆಯಲ್ಲವೆ? ಧನಯೋಗ, ಪುತ್ರಯೋಗ, ಗೃಹಯೋಗ, ವಿದ್ಯಾಯೋಗ— ಎಂದೆಲ್ಲ ಲೋಕದಲ್ಲಿ ಪ್ರಸಿದ್ಧವಾಗಿರುತ್ತದೆ. ಆದರೆ ನಿಜವಾಗಿ ನೋಡಿದರೆ <strong>ಯೋಗ</strong>ವೆಂದರೆ <strong>ವಿಯೋಗ</strong> ಎಂದೇ ಅರ್ಥ. ವಿಯೋಗ ಎಂದರೇನು? ಸಂಬಂಧವನ್ನು ಕಡಿದುಹಾಕುವುದು ಎಂದರ್ಥ. <strong>ವಿಯೋಗ</strong>ವನ್ನೇ <strong>ಯೋಗ</strong>ವೆಂದು ಶಾಸ್ತ್ರಗಳಲ್ಲಿ ಕರೆಯಲಾಗಿದೆ.</p>
    <p class="description">ಸರಿ, ಯಾವುದರ ವಿಯೋಗ? ಎಂದರೆ, ದುಃಖಸಂಯೋಗದ ವಿಯೋಗ. ಅವಿದ್ಯೆಯಿಂದ ಅಜ್ಞಾನಿಗಳಿಗೆ ಈಗ ದುಃಖದ ಸಂಬಂಧವಾಗಿದೆಯಲ್ಲವೆ? ನಾನು ದುಃಖಿ ಎಂದುಕೊಂಡಿರುತ್ತಾರಲ್ಲವೆ? ಇದು ದುಃಖದ ಸಂಯೋಗ, ದುಃಖದ ಸಂಬಂಧ; ಇದರ ವಿಯೋಗವೇ ಯೋಗ. ದುಃಖವನ್ನು ಕಳೆದುಕೊಳ್ಳುವುದೇ ಯೋಗವು. ಸುಖವೇ ಸ್ವಾಭಾವಿಕ, ಆದರೆ ದುಃಖವು ಆಗಂತುಕ. ಇಂಥ ಯೋಗವನ್ನು ಹೆಚ್ಚಿನ ಪ್ರಯತ್ನದಿಂದ ಸಾಧಕರು ಅಭ್ಯಾಸಮಾಡಿಕೊಳ್ಳಬೇಕು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.19">
    <p class="intro-shloka">॥ಓಂ ದ್ವಂದ್ವಾತೀತಾಯ ವಾಸುದೇವಾಯ ನಮಃ॥</p>
    <p class="shloka">ಸರ್ವಪಾಪವಿದೂರಸ್ಥಾಃ ಭಗವದ್ಭಕ್ತಿತತ್ಪರಾಃ।<br/>ಇಚ್ಛಾದ್ವೇಷವಿನಿರ್ಮುಕ್ತಾಃ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಸರ್ವಪಾಪರಹಿತರಾಗಿ ಭಗವದ್ಭಕ್ತರಾಗಿರುವವರು ಇಚ್ಛಾದ್ವೇಷಾದಿ ದ್ವಂದ್ವಗಳಿಂದ ಮುಕ್ತರಾಗಿಬಿಡುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೧೯.</span><br /><span class="num">೧೯.</span>ದ್ವಂದ್ವಾತೀತರಿವರು</h1>
    <p class="bhashya-verse">ಯೇಷಾಂ ತ್ವಂತಗತಂ ಪಾಪಂ ಜನಾನಾಂ ಪುಣ್ಯಕರ್ಮಣಾಮ್।<br/>ತೇ ದ್ವಂದ್ವಮೋಹನಿರ್ಮುಕ್ತಾಃ ಭಜಂತೇ ಮಾಂ ದೃಢವ್ರತಾಃ॥</p>
    <p class="bhashya-verse-source">ಭಗವದ್ಗೀತಾ ೭-೨೮</p>
    <p class="bhashya-verse-meaning">ಪುಣ್ಯವಂತರಾದ ಯಾವ ಜನಗಳ ಪಾಪವು ನಾಶವಾಗಿರುತ್ತದೆಯೋ ಅಂಥವರು ದ್ವಂದ್ವಮೋಹದಿಂದ ಮುಕ್ತರಾಗಿ ದೃಢವ್ರತರಾಗಿ ನನ್ನನ್ನೇ ಭಜಿಸುತ್ತಾರೆ.</p>
    <p class="description">ಸತ್ತ್ವಶುದ್ಧಿಗೆ ಕಾರಣವಾದ ಪುಣ್ಯಕರ್ಮಗಳನ್ನು ಯಾರು ಕರ್ಮಯೋಗವನ್ನಾಗಿ ಮಾಡಿರುತ್ತಾರೆಯೋ, ಅಂಥ ಭಗವದ್ಭಕ್ತರು ದ್ವಂದ್ವ ಮೋಹದಿಂದ ಮುಕ್ತರಾಗಿಬಿಡುತ್ತಾರೆ. ಭಗವಂತನ ಭಕ್ತರಾಗಿ ಸಾತ್ತ್ವಿಕ ಕರ್ಮಗಳನ್ನೇ ಶ್ರದ್ಧೆಯಿಂದ ಮಾಡುತ್ತಾ ಭಗವಂತನ ತತ್ತ್ವವನ್ನು ಸರಿಯಾಗಿ ತಿಳಿದವರೇ ಪುಣ್ಯವಂತರಲ್ಲವೆ? ಇಂಥವರಿಗೆ ಪಾಪದ ಲೇಪವು ಇದ್ದೀತೇ? ಖಂಡಿತಾ ಇಲ್ಲ.</p>
    <p class="description">ಇಂಥವರು ದ್ವಂದ್ವಾತೀತರಾಗಿರುತ್ತಾರೆ. ದ್ವಂದ್ವಗಳೆಂದರೆ ಪರಸ್ಪರ ವಿರುದ್ಧವಾದ ಎರಡೆರಡರ ಗುಂಪು. ಇಚ್ಛಾದ್ವೇಷ, ರಾಗದ್ವೇಷ, ಜನ್ಮಮರಣ, ಸುಖದುಃಖಾದಿಗಳು. ದ್ವಂದ್ವಗಳು ಅಜ್ಞಾನಿಗಳಿಗೆ ಸಹಜವಾದ ದೋಷಗಳು. ಅಜ್ಞಾನಿಗಳು ಈ ದ್ವಂದ್ವಚಕ್ರದಲ್ಲಿ ಸಿಕ್ಕಿಕೊಂಡು ಸದಾ ದುಃಖಸಾಗರದಲ್ಲಿ ಮಗ್ನರಾಗಿರುತ್ತಾರೆ. ಆದರೆ ಜ್ಞಾನಿಗಳು ಮಾತ್ರ ಈ ದ್ವಂದ್ವಗಳನ್ನೆಲ್ಲ ಮೀರಿಹೋಗಬಲ್ಲರು. <strong>ಜ್ಞಾನಿಗಳು ದ್ವಂದ್ವಾತೀತರು</strong>. ಸಚ್ಚಿದಾನಂದ ಪರಬ್ರಹ್ಮವೇ ತಾನೆಂದು ತಿಳಿದಿರುವ ಬ್ರಹ್ಮಜ್ಞಾನಿಗಳಿಗೆ ಒಳಗಿನ, ಹೊರಗಿನ ಯಾವ ದ್ವಂದ್ವಗಳ ಸಂಬಂಧವೂ ಇರಲಾರದಷ್ಟೆ!</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.20">
    <p class="intro-shloka">॥ಓಂ ವೈರಾಗ್ಯಮೂರ್ತಯೇ ವಾಸುದೇವಾಯ ನಮಃ॥</p>
    <p class="shloka">ವೈರಾಗ್ಯಮ್ ಅನಹಂಕಾರಃ ದುಃಖದೋಷಾನುದರ್ಶನಮ್।<br/>ಸಾಧನಾನಿ ಹಿ ವಿದ್ಯಾಯಾಃ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ವೈರಾಗ್ಯ, ಅಹಂಕಾರಾಭಾವ ಮತ್ತು ಸದಾ ದುಃಖದೋಷಾನುದರ್ಶನ—ಇವುಗಳು ಬ್ರಹ್ಮವಿದ್ಯಾಪ್ರಾಪ್ತಿಗೆ ಸಾಧನಗಳು.</p>
    <h1 class="level1-title" epub:type="title"><span class="date">ಜನವರಿ ೨೦.</span><br /><span class="num">೨೦.</span>ಜ್ಞಾನಕ್ಕೆ ಮೂರು ಸಾಧನಗಳಿವು</h1>
    <p class="bhashya-verse">ಇಂದ್ರಿಯಾರ್ಥೇಷು ವೈರಾಗ್ಯಮ್ ಅನಹಂಕಾರ ಏವ ಚ।<br/>ಜನ್ಮಮೃತ್ಯುಜರಾವ್ಯಾಧಿದುಃಖದೋಷಾನುದರ್ಶನಮ್॥</p>
    <p class="bhashya-verse-source">ಭಗವದ್ಗೀತಾ ೧೩-೮</p>
    <p class="bhashya-verse-meaning">ಇಂದ್ರಿಯಾರ್ಥಗಳಲ್ಲಿ ವೈರಾಗ್ಯ, ಅನಹಂಕಾರ, ಜನ್ಮಮೃತ್ಯುಜರಾವ್ಯಾಧಿದುಃಖದೋಷಾನುದರ್ಶನ—ಇವುಗಳು ಜ್ಞಾನಪ್ರಾಪ್ತಿಗೆ ಸಾಧನಗಳು.</p>
    <p class="description">ಆತ್ಮಜ್ಞಾನಪ್ರಾಪ್ತಿಗೆ ಇಲ್ಲಿ ಸರಳವಾದ ಮೂರು ಸಾಧನಗಳನ್ನು ತಿಳಿಸಿದೆ.</p>
    <p class="description">೧. ಇಂದ್ರಿಯಾರ್ಥಗಳಲ್ಲಿ <strong>ವೈರಾಗ್ಯ</strong>–ಶಬ್ದಸ್ಪರ್ಶರೂಪರಸಗಂಧಗಳೆಂಬ ವಿಷಯಗಳಲ್ಲಿ ಹೆಚ್ಚಾಗಿ ಅನುರಕ್ತನಾಗದಿರುವುದು.</p>
    <p class="description">೨. <strong>ಅನಹಂಕಾರ</strong>–ಅಹಂಕಾರವನ್ನು ಬಿಟ್ಟುಬಿಡುವುದು.</p>
    <p class="description">೩.<strong>ದುಃಖದೋಷಾನುದರ್ಶನ</strong>–ಜನ್ಮದಲ್ಲೂ ದುಃಖದೋಷ, ಮರಣ ದಲ್ಲೂ ದುಃಖದೋಷ, ಜರೆ(ಮುಪ್ಪು )ಯಲ್ಲೂ ದುಃಖದೋಷ, ವ್ಯಾಧಿ(ರೋಗ)ಯಲ್ಲೂ ದುಃಖದೋಷ; ಇವುಗಳನ್ನು ಯಾವಾ ಗಲೂ ಮನಸ್ಸಿನಲ್ಲಿ ಅನುದರ್ಶನಮಾಡುತ್ತಿರುವುದೂ ಒಂದು ರೀತಿಯ ಉತ್ತಮಸಾಧನವೇ ಆಗುತ್ತದೆ. ಹುಟ್ಟಿದಾಗಿನಿಂದ ಸಾಯುವವರೆಗೂ ಜೀವನದಲ್ಲಿ ಇರುವುದೆಂದರೆ ಬರೀ ದುಃಖವೇ ಹೊರತು ಸುಖವೆಂಬುದು ಬರೀ ಕನಸೇ ಎಂಬುದನ್ನು ಸದಾ ಚಿಂತಿಸುತ್ತಿರುವವನಿಗೆ ವೈರಾಗ್ಯವು ಬರುವುದಿಲ್ಲವೆ? ಹೀಗೆ ಈ ಮೂರು ಸಾಧನಗಳನ್ನು ಮಾಡುತ್ತಿದ್ದರೆ ಅಂಥವನಿಗೆ ಸದ್ಗುರುಗಳ ಉಪದೇಶವು ಅರ್ಥವಾಗುತ್ತದೆ. ಅದರಿಂದ ಆತ್ಮಜ್ಞಾನವನ್ನೂ ಪಡೆದು ಮುಕ್ತನಾಗಿಬಿಡುತ್ತಾನೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.21">
    <p class="intro-shloka">॥ಓಂ ಪರಮಾರ್ಥದರ್ಶಿನೇ ವಾಸುದೇವಾಯ ನಮಃ॥</p>
    <p class="shloka">ಪ್ರಕೃತಿಂ ಮನ್ಯತೇ ಕರ್ತ್ರೀಮ್ ಆತ್ಮಾನಮ್ ಅಕ್ರಿಯಂ ತಥಾ।<br/>ಪರಮಾರ್ಥಾಥರ್ದರ್ಶೀ ತು  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಪ್ರಕೃತಿಯನ್ನೇ ಕರ್ತೃವೆಂದೂ ಆತ್ಮನನ್ನು ಅಕರ್ತೃವೆಂದೂ ತಿಳಿದವನೇ ಪರಮಾರ್ಥದರ್ಶಿಯು.</p>
    <h1 class="level1-title" epub:type="title"><span class="date">ಜನವರಿ ೨೧.</span><br /><span class="num">೨೧.</span>ನಿಜವಾದ ಜ್ಞಾನಿಯಿವನು</h1>
    <p class="bhashya-verse">ಪ್ರಕೃತ್ಯೈವ ಚ ಕರ್ಮಾಣಿ ಕ್ರಿಯಮಾಣಾನಿ ಸರ್ವಶಃ।<br/>ಯಃ ಪಶ್ಯತಿ ತಥಾಽಽತ್ಮಾನಮ್ ಅಕರ್ತಾರಂ ಸ ಪಶ್ಯತಿ॥</p>
    <p class="bhashya-verse-source">ಭಗವದ್ಗೀತಾ ೧೩-೨೯</p>
    <p class="bhashya-verse-meaning">ಪ್ರಕೃತಿಯಿಂದಲೇ ಎಲ್ಲ ಕರ್ಮಗಳೂ ನಡೆಯುತ್ತಿವೆಯೆಂದೂ ಆದರೆ ತಾನು ಮಾತ್ರ ಅಕರ್ತೃಸ್ವರೂಪನೆಂದೂ ತಿಳಿದವನೇ <strong>ಪರಮಾರ್ಥ</strong>ದರ್ಶಿಯೆನಿಸುತ್ತಾನೆ.</p>
    <p class="description">ನಮ್ಮಲ್ಲಿ ಅನೇಕ ಕ್ರಿಯೆಗಳು ನಡೆಯುತ್ತಿವೆ. ಶರೀರೇಂದ್ರಿಯಮನೋಬುದ್ಧಿಗಳಿಂದ ಕ್ಷಣಕ್ಷಣಕ್ಕೂ ಕರ್ಮಗಳು ನಡೆಯುತ್ತಲೇ ಇವೆಯಷ್ಟೆ? ಈ ಕ್ರಿಯೆಗಳನ್ನು ಮಾಡುತ್ತಿರುವದು ಪ್ರಕೃತಿಯೇ ಹೊರತು ನಾನಲ್ಲ. ಪ್ರಕೃತಿಯೆಂದರೆ ಪರಮೇಶ್ವರನ ಅಧೀನವಾಗಿರುವ ತ್ರಿಗುಣಾತ್ಮಕವಾದ ಅವಿದ್ಯಾಕಲ್ಪಿತವಾಗಿರುವ ಮಾಯೆಯು. ಈ ಮಾಯೆಯೇ ಶರೀರಾದಿರೂಪಗಳಿಂದ ಪರಿಣಾಮಗೊಂಡು ಕ್ರಿಯೆಗಳನ್ನು ಮಾಡುತ್ತಿದೆ ಎಂದು ನಿಶ್ಚಿತವಾಗಿ ತಿಳಿದವನೇ ತತ್ತ್ವಜ್ಞಾನಿಯು.</p>
    <p class="description">ಹಾಗಾದರೆ ಆತ್ಮನ ಪಾತ್ರವೇನು? ಎಂದರೆ, ಆತ್ಮನು ಕರ್ತೃವೂ ಅಲ್ಲ ಭೋಕ್ತೃವೂ ಅಲ್ಲ. ಅವಿದ್ಯಾಕೃತವಾದ ದೇಹಾದಿಗಳ ಅಧ್ಯಾಸದಿಂದಲೇ ಆತ್ಮನಲ್ಲಿ ಕರ್ತೃತ್ವವೂ ಭೋಕ್ತೃತ್ವವೂ ತೋರುತ್ತಿವೆ. ಆದರೆ ನಿರ್ವಿಕಾರನೂ ಕೂಟಸ್ಥನೂ ಆದ ಆತ್ಮನಲ್ಲಿ ಯಾವ ವಿಕಾರಗಳೂ ಇರಲಾರವಷ್ಟೆ? ಆಕಾಶಕ್ಕೆ ಯಾವ ಕ್ರಿಯೆಗಳಾದರೂ ಉಂಟೆ? ಆಕಾಶದಂತೆ ಆತ್ಮನೂ ಅವಿಕ್ರಿಯನಾಗಿರುತ್ತಾನೆ. ಹೀಗೆ ತಿಳಿದವನೇ ಪರಮಾರ್ಥದರ್ಶಿಯು. ಪರಮಾರ್ಥವನ್ನು ಎಂದರೆ ತತ್ತ್ವವನ್ನು ಸರಿಯಾಗಿ ಅರಿತವನಿವನು.</p>
    <p>॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃಖ್</p>
  </section>
  <section class="level1 numbered" epub:type="chapter" role="doc-chapter" id="id-001.22">
    <p class="intro-shloka">॥ಓಂ ಯುಕ್ತವರಿಷ್ಠಾಯ ವಾಸುದೇವಾಯ ನಮಃ॥</p>
    <p class="shloka">ಅನಾತ್ಮಚಿಂತನಂ ತ್ಯಕ್ತ್ವಾ ಸ್ವಾತ್ಮಸ್ಥಂ ಕ್ರಿಯತೇ ಯದಾ।<br/> <strong>ಯುಕ್ತ </strong>ಇತ್ಯುಚ್ಯತೇ ಚಿತ್ತಂ <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಅನಾತ್ಮಚಿಂತನೆಯನ್ನು ಕೈಬಿಟ್ಟು ಯಾವಾಗ ಸಾಧಕನು ಚಿತ್ತವನ್ನು ಆತ್ಮನಲ್ಲಿಯೇ ನಿಲ್ಲಿಸುತ್ತಾನೆಯೋ, ಆಗ ಅವನೇ <strong>ಯುಕ್ತ</strong>ನೆನಿಸುತ್ತಾನೆ.</p>
    <h1 class="level1-title" epub:type="title"><span class="date">ಜನವರಿ ೨೨.</span><br /><span class="num">೨೨.</span>ಆತ್ಮಜ್ಞಾನಿಯೇ ಯುಕ್ತನು</h1>
    <p class="bhashya-verse">ಯದಾ ವಿನಿಯತಂ ಚಿತ್ತಮ್ ಆತ್ಮನ್ಯೇವಾವತಿಷ್ಠತೇ।<br/>ನಿಃಸ್ಪೃಹಃ ಸರ್ವಕಾಮೇಭ್ಯಃ ಯುಕ್ತ ಇತ್ಯುಚ್ಯತೇ ತದಾ॥</p>
    <p class="bhashya-verse-source">ಭಗವದ್ಗೀತಾ ೬-೧೮</p>
    <p class="bhashya-verse-meaning">ಯಾವಾಗ ಚಿತ್ತವು ಬಾಹ್ಯಚಿಂತನೆಯನ್ನು ಬಿಟ್ಟು ಏಕಾಗ್ರತೆಯಿಂದ ಆತ್ಮನಲ್ಲಿಯೇ ನೆಲೆಗೊಳ್ಳುತ್ತದೆಯೋ, ಯಾವಾಗ ಸಾಧಕನು ಸರ್ವಕಾಮಗಳನ್ನೂ ಕೈಬಿಟ್ಟು ತನ್ನ ಸ್ವರೂಪದಲ್ಲಿ ತಾನು ಶಾಂತನಾಗುತ್ತಾನೆಯೋ, ಆಗ ಅವನೇ <strong>ಯುಕ್ತನು</strong> ಎನಿಸುತ್ತಾನೆ.</p>
    <p class="description">ಚಿತ್ತವೆಂಬುದು ಅಂತಃಕರಣದ ಒಂದು ವಿಭಾಗ. ಇದು ಅತ್ಯಂತ ಸೂಕ್ಷ್ಮ. ಈ ಚಿತ್ತದ ಸ್ವಭಾವವೇ ಚಾಂಚಲ್ಯ. ಮಂಗನಂತೆ ಹರಿದಾಡುವುದೇ ಚಿತ್ತದ ಹಣೆಬರಹ. ಇಂಥ ಚಿತ್ತವನ್ನು ಹೊರಗಿನ ವಿಷಯಗಳಿಂದ ಸೆಳೆದು ಒಳಗೆ ಸರಿಸಿ ಆತ್ಮನಲ್ಲಿ ನಿಲ್ಲಿಸುವುದೇ <strong>ಯೋಗವು</strong>. ಏಕಾಗ್ರತೆಯಿಂದ ಹಾಗೂ ಯೋಗಾನುಷ್ಠಾನದಿಂದ ತನ್ನ ಸ್ವರೂಪದಲ್ಲಿ ಮನಸ್ಸನ್ನು ನಿಲ್ಲಿಸುವವನೇ <strong>ಯೋಗಿಯು</strong> ಅಥವಾ <strong>ಯುಕ್ತನು</strong>.</p>
    <p class="description">ಮನುಷ್ಯನ ಮನಸ್ಸಿನಲ್ಲಿ ಸಾವಿರಾರು ಕಾಮಗಳು ತುಂಬಿರುತ್ತವೆ. ಅನಾತ್ಮಚಿಂತನೆಯಲ್ಲಿಯೇ ಮಗ್ನವಾಗಿರುವ ಮನಸ್ಸು ಕಾಮಮಯವಾಗಿರುತ್ತದೆ. ಯಾವನ ಮನಸ್ಸು ಈ ಅನಾತ್ಮಕಾಮಗಳನ್ನು ಕೈಬಿಟ್ಟು ಶಾಂತವಾಗಿ ಯಾವಾಗ ಆತ್ಮನಿಷ್ಠವಾಗುತ್ತದೆಯೋ, ಆಗ ಅವನೇ <strong>ಯುಕ್ತ</strong>ನು ಎನಿಸುತ್ತಾನೆ. ಇವನೇ ಆತ್ಮಜ್ಞಾನಿಯೂ ಹೌದು. ಆತ್ಮಜ್ಞಾನಿಯು ಅನಾತ್ಮ ಚಿಂತನೆಯನ್ನು ಬಿಟ್ಟು ಸದಾ ಸಹಜವಾಗಿ ಆತ್ಮನಲ್ಲೇ ನೆಲೆಗೊಂಡಿರುವುದರಿಂದ ಅವನೊಬ್ಬನೇ <strong>ಯುಕ್ತ</strong>ನು ಎನಿಸುತ್ತಾನೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.23">
    <p class="intro-shloka">॥ಓಂ ಯತಿಪುಂಗವಾಯ ವಾಸುದೇವಾಯ ನಮಃ॥</p>
    <p class="shloka">ಸರ್ವತ್ರ ಸರ್ವಭೂತೇಷು ಕರುಣಃ ಶಾಂತ ಏವ ಯಃ।<br/>ಆದರ್ಶಯತಿರೇವಾಯಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಎಲ್ಲರಲ್ಲಿಯೂ ಹಾಗೂ ಎಲ್ಲ ಪ್ರಾಣಿಗಳಲ್ಲಿಯೂ ಕರುಣೆಯುಳ್ಳವನಾಗಿ ಶಾಂತನಾಗಿರುವವನೇ <strong>ಆದರ್ಶಯತಿಯು</strong>.</p>
    <h1 class="level1-title" epub:type="title"><span class="date">ಜನವರಿ ೨೩.</span><br /><span class="num">೨೩.</span>ಸಂನ್ಯಾಸಿಯ ಆರು ಲಕ್ಷಣಗಳಿವು</h1>
    <p class="bhashya-verse">ಅದ್ವೇಷ್ಟಾ ಸರ್ವಭೂತಾನಾಂ ಮೈತ್ರಃ ಕರುಣ ಏವ ಚ।<br/>ನಿರ್ಮಮೋ ನಿರಹಂಕಾರಃ ಸಮದುಃಖಸುಖಃ ಕ್ಷಮೀ॥</p>
    <p class="bhashya-verse-source">ಭಗವದ್ಗೀತಾ ೧೨-೧೩</p>
    <p class="bhashya-verse-meaning">ಯಾವ ಪ್ರಾಣಿಗಳನ್ನೂ ದ್ವೇಷಿಸದಿರುವವನು, ಮೈತ್ರನು, ಕರುಣೆಯುಳ್ಳವನು, ಮಮತ್ವವಿಲ್ಲದವನು, ಅಹಂಕಾರರಹಿತನು, ಸುಖದುಃಖಗಳಲ್ಲಿ ಸಮನು ಮತ್ತು ಕ್ಷಮಾಗುಣಸಂಪನ್ನನಾದವನೇ ನಿಜವಾದ <strong>ಸಂನ್ಯಾಸಿಯು</strong>.</p>
    <p class="description">ಈ ಶ್ಲೋಕದಲ್ಲಿ ಸಂನ್ಯಾಸಿಯ ಆರು ಲಕ್ಷಣಗಳನ್ನು ತಿಳಿಸಿದೆ.</p>
    <p class="description">೧. <strong>ಅದ್ವೇಷ್ಟಾ</strong>—ಯಾವ ಮನುಷ್ಯರನ್ನೂ ಮತ್ತು ಯಾವ ಪ್ರಾಣಿಗಳನ್ನೂ ಮನಸ್ಸಿನಿಂದಲೂ ದ್ವೇಷಿಸದಿರುವವನು.</p>
    <p class="description">೨. <strong>ಮೈತ್ರಃ</strong>—ಎಲ್ಲರನ್ನೂ ಮಿತ್ರರಂತೆ ಪ್ರೀತಿಯಿಂದ ಕಾಣುವವನು.</p>
    <p class="description">೩. <strong>ಕರುಣಃ</strong>—ದುಃಖಿತರಲ್ಲಿ, ದರಿದ್ರರಲ್ಲಿ , ಸಂಕಟದಲ್ಲಿರುವವರಲ್ಲಿ ಹಾಗೂ ದೀನದಲಿತರಲ್ಲಿ ದಯೆಯುಳ್ಳವನು.</p>
    <p class="description">೪. <strong>ನಿರ್ಮಮಃ</strong>—‘ನನ್ನದು’ ಎಂಬ ಬುದ್ಧಿಯಿಲ್ಲದಿರುವವನು, ಎಲ್ಲವೂ ಭಗವಂತನದೇ ಹೊರತು ನನ್ನದೆಂಬುದು ಏನೂ ಇಲ್ಲವೆಂದು ನಿಶ್ಚಿತವಾಗಿ ತಿಳಿದಿರುವವನು.</p>
    <p class="description">೫. <strong>ನಿರಹಂಕಾರಃ</strong>—ಅಹಂಕಾರವಿಲ್ಲದವನು.</p>
    <p class="description">೬.<strong>ಸಮದುಃಖಸುಖಃ</strong>—ಸುಖವು ಬಂದಾಗಲೂ ದುಃಖವು ತೋರುವಾಗಲೂ ಶಾಂತವಾಗಿ ಆನಂದವಾಗಿರುವವನು.</p>
    <p class="description">ಈ ಆರು ಲಕ್ಷಣಗಳನ್ನುಳ್ಳವನೇ ನಿಜವಾದ <strong>‘ಯತಿಯು’</strong>.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>

  </section>
  <section class="level1 numbered" epub:type="chapter" role="doc-chapter" id="id-001.24">
    <p class="intro-shloka">॥ಓಂ ಸಾತ್ತ್ವಿಕಸುಖಸ್ವರೂಪಾಯ ವಾಸುದೇವಾಯ ನಮಃ॥</p>
    <p class="shloka">ಪ್ರಾರಂಭೇ ವಿಷವದ್ಯಚ್ಚ ತಥಾಽಂತೇಽಮೃತೋಪಮಮ್।<br/> <strong>ಸಾತ್ತ್ವಿಕಂ</strong> ತತ್ <strong>ಸುಖಂ</strong> ಪ್ರೋಕ್ತಂ <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಯಾವುದು ಪ್ರಾರಂಭದಲ್ಲಿ ವಿಷದಂತೆ ತೋರುತ್ತಿದ್ದು ಕೊನೆಯಲ್ಲಿ ಅಮೃತದಂತೆ ಆಗಿಬಿಡುತ್ತದೆಯೋ, ಅದೇ <strong>ಸಾತ್ತ್ವಿಕ</strong> ಸುಖವು.</p>
    <h1 class="level1-title" epub:type="title"><span class="date">ಜನವರಿ ೨೪.</span><br /><span class="num">೨೪.</span>ಸಾತ್ತ್ವಿಕಸುಖವಿದು</h1>
    <p class="bhashya-verse">ಯತ್ತದಗ್ರೇ ವಿಷಮಿವ ಪರಿಣಾಮೇಽಮೃತೋಪಮಮ್।<br/>ತತ್ಸುಖಂ ಸಾತ್ತ್ವಿಕಂ ಪ್ರೋಕ್ತಮ್ ಆತ್ಮಬುದ್ಧಿಪ್ರಸಾದಜಮ್॥</p>
    <p class="bhashya-verse-source">ಭಗವದ್ಗೀತಾ ೧೮-೩೭</p>
    <p class="bhashya-verse-meaning">ಪ್ರಾರಂಭದಲ್ಲಿ ವಿಷದಂತಿದ್ದರೂ ಕೊನೆಯಲ್ಲಿ ಅಮೃತದಂತೆ ಆಗುವಂಥ, ಆತ್ಮಜ್ಞಾನದಿಂದ ಉಂಟಾಗುವ ಸುಖವು <strong>ಸಾತ್ತ್ವಿಕ</strong>ವೆನಿಸುತ್ತದೆ.</p>
    <p class="description">ಸಾಧಕರಿಗೆ ಪ್ರಾರಂಭದಲ್ಲಿ ಸಾಧನಗಳನ್ನು ಮಾಡುವುದೆಂದರೆ ತುಂಬಾ ಕಷ್ಟವಾಗಿರುತ್ತದೆ. ಬಾಲವಿದ್ಯಾರ್ಥಿಗಳಿಗೆ ಶಾಲೆಗೆ ಹೋಗುವುದೆಂದರೆ ಕಷ್ಟ, ಓದುವುದೆಂದರಂತೂ ತುಂಬಾ ಸಂಕಟ. ಹೀಗೆಯೇ ಅಧ್ಯಾತ್ಮಮಾರ್ಗದಲ್ಲೂ ಸಾಧಕರಿಗೆ ವಿವೇಕ, ವೈರಾಗ್ಯ, ಶಮದಮಾದಿ ಸಾಧನಗಳು, ಗುರುಸೇವೆ, ವೇದಾಂತಸಂದೇಶಗಳ ಶ್ರವಣಾದಿಗಳು ಪ್ರಾರಂಭದಲ್ಲಿ ತುಂಬಾ ತುಂಬಾ ಕಷ್ಟವಾಗಿಯೇ ಇರುತ್ತವೆ.</p>
    <p class="description">ಆದರೆ ಆ ಸಾಧನಗಳನ್ನೆಲ್ಲ ಮಾಡಿದ ಮೇಲೆ ಅದರ ಫಲವು ಬಂದಾಗ ಎಷ್ಟೊಂದು ಆನಂದ! ಎಂಥ ನೆಮ್ಮದಿ! ಎಷ್ಟು ತೃಪ್ತಿ! ಎಂಥ ಸುಖ! “ಕೈ ಕೆಸರಾದರೆ ಬಾಯಿ ಮೊಸರು” ಎಂಬಂತೆ ಅಧ್ಯಾತ್ಮಸಾಧಕರು ಮೊದಲಿಗೆ ಶಮ ದಮ ಉಪರತಿ ತಿತಿಕ್ಷಾ ಶ್ರದ್ಧಾ ಸಮಾಧಾನಗಳೆಂಬ ಸಾಧನಗಳನ್ನು ಅವಶ್ಯವಾಗಿ ಅಭ್ಯಾಸಮಾಡಲೇಬೇಕು. ಪ್ರಾರಂಭದಲ್ಲಿ ತಪಸ್ಸು ಕಷ್ಟವೇ, ಆದರೆ ಅದು ಫಲವನ್ನು ಕೊಡಲು ಪ್ರಾರಂಭಿಸಿದ ಮೇಲೆ ಅದರ ಸುಖವೇ ಬ್ರಹ್ಮಾನಂದಸುಖ. ಇದೇ ಆತ್ಮಾನಂದ ಸುಖ. ಇದೇ <strong>ಸಾತ್ತ್ವಿಕ</strong> ಸುಖವು. ಆದ್ದರಿಂದ ಅಧ್ಯಾತ್ಮ ಸಾಧಕರು ಈ ಸಾತ್ತ್ವಿಕ ಸುಖವನ್ನೇ ಬಯಸುವಂಥವರಾಗಬೇಕು.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.25">
    <p class="intro-shloka">॥ಓಂ ಕಾಮರಾಗರಹಿತಾಯ ವಾಸುದೇವಾಯ ನಮಃ॥</p>
    <p class="shloka">ಘೋರಕರ್ಮತಪೋನಿಷ್ಠಾಃ ಕಾಮಾಹಂಕಾರತತ್ಪರಾಃ।<br/> <strong>ಆಸುರಾಃ</strong> ಸಾಧಕಾಶ್ಚೈತೇ <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಕಾಮ ಅಹಂಕಾರಗಳಿಂದ ಕೂಡಿಕೊಂಡು ಘೋರವಾದ ಕರ್ಮಗಳನ್ನೂ ತಪಸ್ಸನ್ನೂ ಮಾಡುವವರು <strong>ಆಸುರರೇ</strong>.</p>
    <h1 class="level1-title" epub:type="title"><span class="date">ಜನವರಿ ೨೫.</span><br /><span class="num">೨೫.</span>ಇದು ಆಸುರರ ತಪಸ್ಸು</h1>
    <p class="bhashya-verse">ಅಶಾಸ್ತ್ರವಿಹಿತಂ ಘೋರಂ ತಪ್ಯಂತೇ ಯೇ ತಪೋ ಜನಾಃ।<br/>ದಂಭಾಹಂಕಾರಸಂಯುಕ್ತಾಃ ಕಾಮರಾಗಬಲಾನ್ವಿತಾಃ॥</p>
    <p class="bhashya-verse-source">ಭಗವದ್ಗೀತಾ ೧೭-೫</p>
    <p class="bhashya-verse-meaning">ಶಾಸ್ತ್ರದಲ್ಲಿ ಹೇಳದೇ ಇರುವಂಥ, ಘೋರವಾದ ತಪಸ್ಸನ್ನು ಯಾರು ದಂಭಾಹಂಕಾರದಿಂದ ಕೂಡಿಕೊಂಡವರಾಗಿ ಹಾಗೂ ಕಾಮರಾಗಬಲಾನ್ವಿತರಾಗಿ ಮಾಡುತ್ತಾರೆಯೋ, ಅಂಥವರು ಆಸುರರು.</p>
    <p class="description">ಶಾಸ್ತ್ರಗಳಲ್ಲಿ ಹೇಳದೇ ಇದ್ದರೂ ಅಂಥ ತಪಸ್ಸನ್ನು ಅನೇಕರು ಅಹಂಕಾರದಿಂದ ಮಾಡುತ್ತಾರೆ. ಇನ್ನು ಕೆಲವರು ಶಾಸ್ತ್ರಕ್ಕೆ ವಿರುದ್ಧವಾಗಿಯೂ ತಪಸ್ಸನ್ನು ಮಾಡಿಬಿಡುತ್ತಾರೆ. ಇವರಿಗೆ ಶಾಸ್ತ್ರವಾಗಲೀ ಶ್ರದ್ಧೆಯಾಗಲೀ ಮುಖ್ಯವಲ್ಲ. ಅಹಂಕಾರ, ದುರಹಂಕಾರ, ದುರಭಿಮಾನ, ಖ್ಯಾತಿಗಳೇ ಮುಖ್ಯವಾಗಿರುತ್ತವೆ. ಶಾಸ್ತ್ರಗಳಲ್ಲಿ ವಿಧಿಸಿರುವಂತೆ ಕರ್ಮಗಳನ್ನು ಮಾಡದೆ, ಜನಮೆಚ್ಚುವಂತೆ, ಹೆಸರಿಗಾಗಿ, ಸಿಕ್ಕಾಪಟ್ಟೆ ಹಣವನ್ನು ಖರ್ಚುಮಾಡಿ ಅನೇಕರು ಕರ್ಮಗಳನ್ನು ಮಾಡುತ್ತಾರೆ. ಇದು ರಾಜಸ ಅಥವಾ ತಾಮಸ ಕರ್ಮಾನುಷ್ಠಾನಗಳಾಗಿರುತ್ತವೆ.</p>
    <p class="description">ತುಚ್ಛ ಫಲಪ್ರಾಪ್ತಿಗಾಗಿ, ಅಂದರೆ ತಮ್ಮ ಶತ್ರುಗಳ ನಾಶಕ್ಕಾಗಿ, ತಮ್ಮ ಪ್ರತಿಷ್ಠೆಯ ಸಂಪಾದನೆಗಾಗಿ ಆಸುರರು ಇಂಥ ಘೋರವಾದ ತಪಸ್ಸನ್ನು ಆಚರಿಸುತ್ತಾರೆ. ಇಲ್ಲಿ ಕಾಮರಾಗಗಳೇ ಪ್ರಬಲವಾಗಿರುತ್ತವೆ. ಇಂಥವರಿಗೆ ಶಾಂತಿಯಾಗಲಿ, ಲೋಕಕಲ್ಯಾಣವಾಗಲಿ, ಮುಕ್ತಿಯಾಗಲಿ ಬೇಕಾಗಿರುವುದಿಲ್ಲ. ಇಂಥ ಘೋರತಪಸ್ಸನ್ನು ಆಚರಿಸುವವರೇ ಆಸುರರು. ಮುಮುಕ್ಷುಸಾಧಕರು ಇಂಥ ಘೋರವಾದ ತಪಸ್ಸಿನಿಂದ ದೂರವಿರಬೇಕು. ಎಚ್ಚರಿಕೆ!</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.26">
    <p class="intro-shloka">॥ಓಂ ಬ್ರಹ್ಮನಿರ್ವಾಣಾಯ ವಾಸುದೇವಾಯ ನಮಃ॥</p>
    <p class="shloka">ಕಾಮಕ್ರೋಧವಿಯುಕ್ತಾಶ್ಚ ಯತಯಃ ಶಾಂತಮಾನಸಾಃ।<br/>ಲಭನ್ತೇ <strong> ಬ್ರಹ್ಮನಿರ್ವಾಣಂ</strong> <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಕಾಮಕ್ರೋಧರಹಿತರಾದ ಹಾಗೂ ಶಾಂತಮನಸ್ಸುಳ್ಳ ಯತಿಗಳು <strong>ಬ್ರಹ್ಮನಿರ್ವಾಣ</strong>ವೆಂಬ ಮೋಕ್ಷವನ್ನು ಹೊಂದುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೨೬.</span><br /><span class="num">೨೬.</span>ಯತಿಗಳಿಗೆ ಬ್ರಹ್ಮನಿರ್ವಾಣ</h1>
    <p class="bhashya-verse">ಕಾಮಕ್ರೋಧವಿಯುಕ್ತಾನಾಂ ಯತೀನಾಂ ಯತಚೇತಸಾಮ್।<br/>ಅಭಿತೋ ಬ್ರಹ್ಮನಿರ್ವಾಣಂ ವರ್ತತೇ ವಿದಿತಾತ್ಮನಾಮ್॥</p>
    <p class="bhashya-verse-source">ಭಗವದ್ಗೀತಾ ೫-೨೬</p>
    <p class="bhashya-verse-meaning">ಕಾಮಕ್ರೋಧಗಳಿಂದ ವಿಯುಕ್ತರೂ ಸಂಯತಾಂತಃಕರಣರೂ ಆತ್ಮವಿದರೂ ಆಗಿರುವ ಯತಿಗಳಿಗೆ ಯಾವಾಗಲೂ <strong>ಬ್ರಹ್ಮನಿರ್ವಾಣ</strong>ವೇ ದೊರಕಿರುತ್ತದೆ.</p>
    <p class="description"><strong>ಬ್ರಹ್ಮನಿರ್ವಾಣ</strong>ವೆಂದರೆ ಮೋಕ್ಷ. ಇದು ಸಂನ್ಯಾಸಿಗಳಿಗೆ ಬದುಕಿರುವಾಗಲೂ ಮರಣಾನಂತರವೂ ಸ್ವತಃ ಪ್ರಾಪ್ತವಾಗಿರುತ್ತದೆ. ಅಂಥ ಸಂನ್ಯಾಸಿಗಳ ಮೂರು ಲಕ್ಷಣಗಳನ್ನು ಇಲ್ಲಿ ಸುಂದರವಾಗಿ ತಿಳಿಸಿದೆ.</p>
    <p class="description"><strong>ಕಾಮಕ್ರೋಧವಿಯುಕ್ತಾನಾಮ್</strong>—ಕಾಮ ಕ್ರೋಧ ಮುಂತಾದ ದೋಷಗಳಿಂದ ಮುಕ್ತರಾಗಿದ್ದು , ಸದಾ ಸಂತೋಷವಾಗಿರುವ ಸಂತರು.</p>
    <p class="description"><strong>ಯತಚೇತಸಾಮ್</strong>—ಅಂತಃಕರಣವನ್ನು ಶುದ್ಧವಾಗಿಸಿಕೊಂಡು, ಅನಾತ್ಮವಿಷಯಗಳಿಂದ ಮನಸ್ಸನ್ನು ಒಳಗೆ ಸರಿಸಿಕೊಂಡಿರುವವರು. ಸದಾ ಪ್ರತ್ಯಗಾತ್ಮನನ್ನೇ ಚಿಂತನೆಮಾಡುತ್ತಿರುವ ಅಂತರ್ಮುಖಿಗಳು.</p>
    <p class="description"><strong>ವಿದಿತಾತ್ಮನಾಮ್</strong>—ನಿತ್ಯಶುದ್ಧ ನಿತ್ಯಬುದ್ಧ ನಿತ್ಯಮುಕ್ತನಾದ ಅಸಂಸಾರಿಯಾದ ಆತ್ಮನನ್ನೇ ತಾನೆಂದು ಅನುಭವದಿಂದ ನಿಶ್ಚಿತವಾಗಿ ತಿಳಿದಿರುವ ಸಮ್ಯಗ್ದರ್ಶಿಗಳು. ಇಂಥವರೇ ನಿಜವಾದ ಯತಿಗಳು ಹಾಗೂ ಸಂನ್ಯಾಸಿಗಳು. ಇಂಥ ಯತಿಗಳೇ ಬ್ರಹ್ಮನಿಷ್ಠರೂ ಜೀವನ್ಮು ಕ್ತರೂ ಆಗಿರುತ್ತಾರೆ. ಇವರು ಬದುಕಿರುವಾಗಲೂ ಬ್ರಹ್ಮ ಸ್ವರೂಪರೇ ಆಗಿದ್ದು ಮರಣಾನಂತರವೂ ಬ್ರಹ್ಮ ಸ್ವರೂಪರೇ ಆಗಿರುತ್ತಾರೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.27">
    <p class="intro-shloka">॥ಓಂ ಪ್ರತ್ಯಗಾತ್ಮನೇ ವಾಸುದೇವಾಯ ನಮಃ॥</p>
    <p class="shloka">ಅವಜಾನಂತಿ ಯೇ ಮೂಢಾಃ ಪ್ರತ್ಯಗಾತ್ಮಾನಮವ್ಯಯಮ್।<br/>ಏತೇಷಾಂ ಜೀವನಂ ವ್ಯರ್ಥಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಯಾರು ನಾಶವಿಲ್ಲದ ಪ್ರತ್ಯಗಾತ್ಮನನ್ನು ಅರಿಯದೇ ಮರೆತಿರುತ್ತಾರೆಯೋ ಅಂಥವರ ಜೀವನವೆಲ್ಲವೂ ವ್ಯರ್ಥವೇ.</p>
    <h1 class="level1-title" epub:type="title"><span class="date">ಜನವರಿ ೨೭.</span><br /><span class="num">೨೭.</span>ಇಂಥವರ ಜೀವನ ವ್ಯರ್ಥ</h1>
    <p class="bhashya-verse">ಮೋಘಾಶಾ ಮೋಘಕರ್ಮಾಣೋ ಮೋಘಜ್ಞಾನಾ ವಿಚೇತಸಃ।<br/>ರಾಕ್ಷಸೀಮಾಸುರೀಂ ಚೈವ ಪ್ರಕೃತಿಂ ಮೋಹಿನೀಂ ಶ್ರಿತಾಃ॥</p>
    <p class="bhashya-verse-source">ಭಗವದ್ಗೀತಾ ೯-೧೨</p>
    <p class="bhashya-verse-meaning">ಅರ್ಜುನನೆ, ಭಗವಂತನಾದ ನನ್ನನ್ನು ದ್ವೇಷಿಸುವವರು ಮೋಘಾಶರಾಗಿ, ಮೋಘಕರ್ಮರಾಗಿ, ಮೋಘಜ್ಞಾನರಾಗಿ ಅವಿವೇಕಿಗಳಾಗಿ ರಾಕ್ಷಸರ ಹಾಗೂ ಅಸುರರ ಮೋಹಕರವಾದ ಸ್ವಭಾವವನ್ನು ಆಶ್ರಯಿಸಿಕೊಂಡು ಬದುಕಿರುತ್ತಾರೆ.</p>
    <p class="description">ಭಗವಂತನೆಂದರೆ ಎಲ್ಲರಿಗೂ ಪ್ರತ್ಯಗಾತ್ಮನಾದ ಪರಮೇಶ್ವರನು. ಇವನ ಸಂನಿಧಾನದಿಂದಲೇ, ಇವನ ಅನುಗ್ರಹದಿಂದಲೇ ನಮ್ಮ ದೇಹಾದಿಗಳು ಕೆಲಸಗಳನ್ನು ಮಾಡುತ್ತಿವೆ; ಆತ್ಮನು ಸರ್ವವ್ಯಾಪಕನಾಗಿರುತ್ತಾನೆ. ಭಗವಂತನೆಂದರೆ ನಮ್ಮೆಲ್ಲರಿಗೂ ಒಳಗಿರುವ ಪರಮಾರ್ಥಸ್ವರೂಪ; ಇವನಿಂದಲೇ ನಮ್ಮ ಶರೀರ ಇಂದ್ರಿಯ ಮನೋಬುದ್ಧಿ ಪ್ರಾಣಗಳು ಕೆಲಸ ಮಾಡುತ್ತಿವೆ. ಭಗವಂತನ ಕೃಪೆಯಿಲ್ಲದಿದ್ದರೆ ಜೀವನವೇ ಇಲ್ಲ. ಆದರೆ ಇದನ್ನು ಅರ್ಥಮಾಡಿಕೊಳ್ಳದೇ ಅಜ್ಞಾನಿಗಳು ಅಹಂಕಾರದಿಂದ ಎಷ್ಟೇ ಪುಣ್ಯಕರ್ಮಗಳನ್ನು ಮಾಡಿದರೂ ಏನು ಪ್ರಯೋಜನ?</p>
    <p class="description">ಸರ್ವಾಂತರ್ಯಾಮಿಯಾದ ಪರಮೇಶ್ವರನನ್ನು ಮರೆತು ಅವನನ್ನು ತಿರಸ್ಕರಿಸಿ, ಅಹಂಕಾರದಿಂದ ಏನೇ ಯಜ್ಞಯಾಗಾದಿ ಕರ್ಮಗಳನ್ನು ಮಾಡಿದರೂ ದಂಡ, ಅಂಥವರ ಶಾಸ್ತ್ರಪಾಂಡಿತ್ಯವೆಲ್ಲ ವ್ಯರ್ಥ, ಇಂಥವರ ಜೀವನವೇ ವ್ಯರ್ಥ! ಇಂಥವರ ಸಂಪತ್ತೆಲ್ಲವೂ ವ್ಯರ್ಥವೇ. ತಮ್ಮ ಪ್ರತ್ಯಗಾತ್ಮನನ್ನೇ ದ್ವೇಷಿಸುವ ಇವರು ಅಸುರರಲ್ಲವೆ?</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.28">
    <p class="intro-shloka">॥ಓಂ ಸದಾನಂದಾಯ ವಾಸುದೇವಾಯ ನಮಃ॥</p>
    <p class="shloka">ಅದರ್ಶನಾದ್ಧಿ ಭೂತಾನಿ ಜಾತಾನಿ ಪ್ರವಿಶಂತಿ ಚ।<br/>ಕಿಮರ್ಥಂ ರೋದನಂ ತತ್ರ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಭೂತಗಳೆಲ್ಲವೂ ಅದರ್ಶನದಿಂದ ಹುಟ್ಟಿ ಪುನಃ ಅದರ್ಶನದಲ್ಲಿಯೇ ಹೋಗಿ ಸೇರಿಕೊಳ್ಳುತ್ತವೆ. ಹೀಗಿರುವಾಗ ಅಳುವುದೇಕೆ? ದುಃಖವೇಕೆ?</p>
    <h1 class="level1-title" epub:type="title"><span class="date">ಜನವರಿ ೨೮.</span><br /><span class="num">೨೮.</span>ದುಃಖಿಸುವುದೇತಕೆ?</h1>
    <p>ಅವ್ಯಕ್ತಾದೀನಿ ಭೂತಾನಿ ವ್ಯಕ್ತಮಧ್ಯಾನಿ ಭಾರತ।<br/>ಅವ್ಯಕ್ತನಿಧನಾನ್ಯೇವ ತತ್ರ ಕಾ ಪರಿದೇವನಾ?</p>
    <p class="bhashya-verse-source">ಭಗವದ್ಗೀತಾ ೨-೨೮</p>
    <p class="bhashya-verse-meaning">ಎಲೈ ಭರತವಂಶೋತ್ಪನ್ನನಾದ ಅರ್ಜುನನೆ, ಈ ಪ್ರಾಣಿಗಳೆಲ್ಲವೂ ಅವ್ಯಕ್ತದಿಂದಲೇ ಬಂದವುಗಳಾಗಿ, ಸ್ಥಿತಿಕಾಲದಲ್ಲಿ ತೋರಿಕೊಳ್ಳುತ್ತಿದ್ದು, ಪುನಃ ಕೊನೆಯಲ್ಲಿ ಅವ್ಯಕ್ತದಲ್ಲಿಯೇ ಸೇರಿಹೋಗುತ್ತವೆ. ಆದ್ದರಿಂದ ಇವರನ್ನು ಕುರಿತು ನಿನಗೇಕೆ ದುಃಖ? ನಿನಗೇಕೆ ಪೇಚಾಟ?</p>
    <p class="description">ನನ್ನ ಹೆಂಡತಿ, ನನ್ನ ಮಗ, ನನ್ನ ಗಂಡ, ನನ್ನ ತಂದೆ, ನನ್ನ ತಾಯಿ ಎಂದುಕೊಂಡು ಮಾನವರೆಲ್ಲರೂ ವ್ಯವಹರಿಸುತ್ತಾ ಇದ್ದಾರಲ್ಲವೆ? ಇವರಿಗೇನಾದರೂ ರೋಗಾದಿಗಳು ಬಂದರೆ, ಇವರೇನಾದರೂ ಮೃತರಾದರೆ ತಮಗೇ ದುಃಖವಾದಂತೆ ಸಂಕಟಪಡುತ್ತಾರಲ್ಲವೆ? ಇದು ಸರಿಯಲ್ಲ. ಇದು ಅವಿವೇಕದ ಪರಮಾವಧಿಯೇ.</p>
    <p class="description">ಏಕೆಂದರೆ ಇವರುಗಳು ಎಲ್ಲಿಂದ ಬಂದರೋ, ಎಲ್ಲಿಗೆ ಹೋಗುತ್ತಾರೋ, ನಮಗಾರಿಗೂ ಗೊತ್ತಿಲ್ಲ. ಮಧ್ಯೇ ಸ್ವಲ್ಪ ವರ್ಷಗಳ ಕಾಲ ತೋರಿಕೊಂಡು ನಮ್ಮೊಂದಿಗೆ ಇರುತ್ತಾರೆ. ನಮಗೆ ಗೊತ್ತಿಲ್ಲದ ಸ್ಥಳದಿಂದ ಬಂದು, ಕೆಲವು ವರ್ಷಗಳು ನಮ್ಮೊಂದಿಗೆ ಇದ್ದು , ಪುನಃ ಆ ಗೊತ್ತಿಲ್ಲದ ಸ್ಥಳಕ್ಕೇ ಹೋಗಿಬಿಡುತ್ತಾರೆ. ಎಲ್ಲರೂ ಮರ್ತ್ಯರೇ, ಎಲ್ಲರೂ ಅನಿತ್ಯರೇ, ಎಲ್ಲರೂ ಸಾಯುವವರೇ; ಇಷ್ಟುಮಾತ್ರಕ್ಕೆ ಇವರನ್ನು ತಾನೆಂದು ತಿಳಿಯುವುದು ದಡ್ಡತನವಲ್ಲವೆ? ಎಲ್ಲಿಂದ ಬಂದಿರುತ್ತಾರೆಯೋ ಅಲ್ಲಿಗೇ ಹೋಗಿ ಸೇರುತ್ತಾರೆ. ಹೀಗೆ ತಿಳಿದವನಿಗೆ ದುಃಖವು ಇದ್ದೀತೇ?</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.29">
    <p class="intro-shloka">॥ಓಮ್ ಉಪಾಸನವಿಭಾಗಜ್ಞಾಯ ವಾಸುದೇವಾಯ ನಮಃ॥</p>
    <p class="shloka">ಸಾತ್ತ್ವಿಕಾ ರಾಜಸಾಶ್ಚೈವ ತಾಮಸಾಃ ಪೂಜಯಂತಿ ಹಿ।<br/>ದೇವರಾಕ್ಷಸಭೂತಾನಿ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಸಾತ್ತ್ವಿಕ, ರಾಜಸ ಮತ್ತು ತಾಮಸ ಉಪಾಸಕರುಗಳು ಕ್ರಮವಾಗಿ ದೇವತೆಗಳನ್ನೂ ರಾಕ್ಷಸರನ್ನೂ ಮತ್ತು ಭೂತಪ್ರೇತಗಳನ್ನೂ ಪೂಜಿಸುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೨೯.</span><br /><span class="num">೨೯.</span>ತ್ರಿವಿಧೋಪಾಸಕರು</h1>
    <p class="bhashya-verse">ಯಜಂತೇ ಸಾತ್ತ್ವಿಕಾ ದೇವಾನ್ ಯಕ್ಷರಕ್ಷಾಂಸಿ ರಾಜಸಾಃ।<br/>ಪ್ರೇತಾನ್ ಭೂತಗಣಾಂಶ್ಚಾನ್ಯೇ ಯಜಂತೇ ತಾಮಸಾ ಜನಾಃ॥</p>
    <p class="bhashya-verse-source">ಭಗವದ್ಗೀತಾ ೧೭-೪</p>
    <p class="bhashya-verse-meaning">ಸಾತ್ತ್ವಿಕ ಮಾನವರು ದೇವತೆಗಳನ್ನೂ, ರಾಜಸ ಮಾನವರು ಯಕ್ಷ ರಾಕ್ಷಸರನ್ನೂ, ತಾಮಸ ಜನಗಳು ಪ್ರೇತಭೂತಗಣಗಳನ್ನೂ ಶ್ರದ್ಧೆ ಯಿಂದ ಆರಾಧಿಸುತ್ತಾರೆ.</p>
    <p class="description">ಕರ್ಮಿಗಳೂ ಉಪಾಸಕರೂ ಮೂರು ವಿಧವಾಗಿರುತ್ತಾರೆ. ಅವರೇ ಸಾತ್ತ್ವಿಕ ಉಪಾಸಕರು, ರಾಜಸ ಉಪಾಸಕರು ಹಾಗೂ ತಾಮಸ ಉಪಾಸಕರುಗಳು. ಅವರವರ ಕರ್ಮೋಪಾಸನೆಗಳಿಗೆ ತಕ್ಕಂತೆ ಫಲಗಳಾಗುತ್ತವೆ.</p>
    <p class="description">ಇಂದ್ರ, ಅಗ್ನಿ, ಮಿತ್ರ, ವಿಷ್ಣು, ವರುಣಾದಿ ದೇವತೆಗಳನ್ನು ಉಪಾಸನೆಮಾಡುವವರೇ <strong>ಸಾತ್ತ್ವಿಕ</strong>ರು. ಇಂಥವರಿಗೆ ದೊರಕುವ ಐಹಿಕ ಹಾಗೂ ಆಮುಷ್ಮಿಕ ಫಲಗಳೂ ಸಾತ್ತ್ವಿಕವಾಗಿರುತ್ತವೆ.</p>
    <p class="description">ಯಕ್ಷರು, ರಾಕ್ಷಸರು, ಗಂಧರ್ವಾದಿಗಳನ್ನು ಆರಾಧಿಸುವವರು <strong>ರಾಜಸ</strong> ಉಪಾಸಕರಾಗುತ್ತಾರೆ. ಇನ್ನು ಭೂತಪ್ರೇತಪಿಶಾಚಗಳನ್ನು ಆರಾಧಿಸುವ ವಾಮಾಚಾರಿಗಳು <strong>ತಾಮಸ</strong> ಆರಾಧಕರಾಗುತ್ತಾರೆ. ಅವರವರ ಸಂಸ್ಕಾರಕ್ಕೆ ತಕ್ಕಂತೆ ಆಯಾ ಫಲಪ್ರಾಪ್ತಿಗಾಗಿ ಅವರವರು ತಮ್ಮ ತಮ್ಮ ಇಷ್ಟ ದೇವತೆಗಳನ್ನು ಪೂಜಿಸುತ್ತಾರೆ. ಆದರೆ ಅಧ್ಯಾತ್ಮಸಾಧಕರು ಶೀಘ್ರಫಲಗಳನ್ನು ಕೊಡುವ ರಾಜಸತಾಮಸ ಉಪಾಸನೆಗಳನ್ನು ಕೈಬಿಟ್ಟು ಸಾತ್ತ್ವಿಕೋಪಾಸನೆಗಳನ್ನೇ ಮಾಡಿ ಉದ್ಧಾರವಾಗಬೇಕು. ಸಾತ್ತ್ವಿಕ ಕರ್ಮೋಪಾಸನೆಗಳು ಸಾತ್ತ್ವಿಕ ಫಲಗಳನ್ನೇ ಕೊಡುತ್ತವೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.30">
    <p class="intro-shloka">॥ಓಂ ಜಿತೇಂದ್ರಿಯಾಯ ವಾಸುದೇವಾಯ ನಮಃ॥</p>
    <p class="shloka">ಜಿತೇಂದ್ರಿಯಸ್ಯ ಶಾಂತಸ್ಯ ಹ್ಯಾತ್ಮಾ ಬಂಧುಸ್ತಥೈವ ಚ।<br/>ಅಶಾಂತಸ್ಯ ಸ್ವಯಂ ಶತ್ರುಃ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ಜಿತೇಂದ್ರಿಯನಾದ ಶಾಂತನಾದ ಸಾಧಕನಿಗೆ ತಾನೇ ತನಗೆ ಬಂಧು, ಆದರೆ ಅಜಿತೇಂದ್ರಿಯನಿಗೆ ತಾನೇ ತನಗೆ ಶತ್ರು.</p>
    <h1 class="level1-title" epub:type="title"><span class="date">ಜನವರಿ ೩೦.</span><br /><span class="num">೩೦.</span>ತನಗೆ ತಾನೇ ಬಂಧು, ಶತ್ರು</h1>
    <p class="bhashya-verse">ಬಂಧುರಾತ್ಮಾತ್ಮನಸ್ತಸ್ಯ ಯೇನಾತ್ಮೈವಾತ್ಮನಾ ಜಿತಃ।<br/>ಅನಾತ್ಮನಸ್ತು ಶತ್ರುತ್ವೇ ವರ್ತೇತಾತ್ಮೈವ ಶತ್ರುವತ್॥</p>
    <p class="bhashya-verse-source">ಭಗವದ್ಗೀತಾ ೬-೬</p>
    <p class="bhashya-verse-meaning">ತನ್ನ ದೇಹೇಂದ್ರಿಯ ಮನೋಬುದ್ಧಿಗಳನ್ನು ಸ್ವಾಧೀನದಲ್ಲಿ ಇಟ್ಟುಕೊಂಡರೆ ಆಗ ತಾನೇ ತನಗೆ ನೆಂಟನಂತೆ, ಸ್ನೇಹಿತನಂತೆ ಆಗುತ್ತಾನೆ. ಆದರೆ ದೇಹಾದಿಗಳನ್ನು ಸರಿಯಾಗಿ ಪಳಗಿಸಿಕೊಳ್ಳದೇ ಹೋದರೆ, ಆಗ ತನಗೆ ತಾನೇ ಶತ್ರುವಾಗಿಬಿಡುತ್ತಾನೆ.</p>
    <p class="description">ಭಗವಂತನು ಪ್ರತಿಯೊಬ್ಬ ಮಾನವನಿಗೂ ಕೊಟ್ಟಿರುವ ಅದ್ಭುತ ಸಂಪತ್ತೆಂದರೆ ವಿವೇಕಶಕ್ತಿ, ಮನಸ್ಸು; ಇದನ್ನು ಸರಿಯಾಗಿ ಬಳಸಿಕೊಂಡರೆ ಅವನೇ ಧೀರನು. ಮಾನವನು ವಿವೇಕಿಯಾದ ಸಾಧಕನಾದರೆ ತನಗೆ ತಾನೇ ಮಿತ್ರನಾಗುತ್ತಾನೆ. ತನ್ನ ಶರೀರ, ತನ್ನ ಇಂದ್ರಿಯಗಳು, ತನ್ನ ಮನಸ್ಸು, ತನ್ನ ಬುದ್ಧಿಯನ್ನು ತಾನು ಸರಿಯಾಗಿ ಬಳಸಿಕೊಂಡರೆ ಅದರಿಂದ ತನಗೇ ಶ್ರೇಯಸ್ಸಾಗುತ್ತದೆಯಲ್ಲವೆ? ಹೀಗೆ ಮಾಡಿಕೊಂಡವನು ತನಗೆ ತಾನೇ ಬಂಧುವಾಗುತ್ತಾನೆ. ಭಗವಂತನು ಕೊಟ್ಟಿರುವ ಈ ಮಾನವಜನ್ಮವನ್ನು ಸದ್ವಿಚಾರದಿಂದ, ಸತ್ಸಂಗದಿಂದ ಹಾಗೂ ವೇದಾಂತಚಿಂತನೆಯಿಂದ ಸಾರ್ಥಕಪಡಿಸಿಕೊಳ್ಳುವವನೇ ವಿವೇಕಿ. ಇವನೇ ಬುದ್ಧಿವಂತನು.</p>
    <p class="description">ಇನ್ನು ಈ ಶರೀರಾದಿಗಳನ್ನು ಸಿಕ್ಕಾಪಟ್ಟೆ ಮನಬಂದಂತೆ ಉಪಯೋಗಿಸಿಕೊಳ್ಳುತ್ತಾ ಇದ್ದರೆ ಅದರಿಂದ ಉಂಟಾಗುವ ಅನರ್ಥಗಳು ತನಗೇ ಅಲ್ಲವೆ? ತಾನೇ ಆ ದುಃಖಗಳನ್ನು ಅನುಭವಿಸಬೇಕಾದೀತು! ಎಚ್ಚರಿಕೆ!! ಆಗ ತಾನೇ ತನಗೆ ಶತ್ರುವೂ ಆಗಿಬಿಡುತ್ತಾನೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
  <section class="level1 numbered" epub:type="chapter" role="doc-chapter" id="id-001.31">
    <p class="intro-shloka">॥ಓಂ ಮಹಾತ್ಮನೇ ವಾಸುದೇವಾಯ ನಮಃ॥</p>
    <p class="shloka">ದೈವೀಪ್ರಕೃತಿಸಂಪನ್ನಾಃ ಮಹಾತ್ಮಾನೋ ದೃಢವ್ರತಾಃ।<br/>ಭಕ್ತ್ಯಾ ಭಜಂತಿ ಚಾತ್ಮಾನಂ  <strong>ಗೀತಾಚಾರ್ಯಮಹಂ ಭಜೇ</strong>॥</p> 
    <p class="shloka-meaning">ದೈವೀಪ್ರಕೃತಿಯಿಂದ ಕೂಡಿರುವ ದೃಢವ್ರತರಾದ ಮಹಾತ್ಮರು ಆತ್ಮನನ್ನು ಭಕ್ತಿಯಿಂದ ಭಜಿಸುತ್ತಾರೆ.</p>
    <h1 class="level1-title" epub:type="title"><span class="date">ಜನವರಿ ೩೧.</span><br /><span class="num">೩೧.</span>ಇಂಥವರೇ ಮಹಾತ್ಮರು</h1>
    <p class="bhashya-verse">ಮಹಾತ್ಮಾನಸ್ತು ಮಾಂ ಪಾರ್ಥ ದೈವೀಂ ಪ್ರಕೃತಿಮಾಶ್ರಿತಾಃ।<br/>ಭಜಂತ್ಯನನ್ಯಮನಸೋ ಜ್ಞಾತ್ವಾ ಭೂತಾದಿಮವ್ಯಯಮ್॥</p>
    <p class="bhashya-verse-source">ಭಗವದ್ಗೀತಾ ೯-೧೩</p>
    <p class="bhashya-verse-meaning">ಎಲೈ ಪಾರ್ಥನೆ, ಮಹಾತ್ಮರಾದರೋ, ದೈವೀಪ್ರಕೃತಿಯನ್ನು ಆಶ್ರಯಿಸಿ ದವರಾಗಿ, ಅನನ್ಯಮನಸ್ಕರಾಗಿ, ಭೂತಗಳಿಗೆ ಕಾರಣನಾಗಿರುವ, ನಾಶರಹಿತನಾದ ನನ್ನನ್ನು ಭಜಿಸುತ್ತಾರೆ.</p>
    <p class="description">ಮಹಾತ್ಮರೆಂದರೆ, <strong>ಮಹಾನ್ ಆತ್ಮಾ ಯೇಷಾಂ ತೇ</strong>—ಉದಾರವಾದ ಮನಸ್ಸುಳ್ಳವರು. ಎಲ್ಲರಲ್ಲಿಯೂ ಒಬ್ಬನೇ ಆತ್ಮನನ್ನು ಕಾಣುವವರೇ <strong>ಮಹಾತ್ಮ</strong>ರು. ಮಹಾತ್ಮರೆಂದರೇ ಭಗವದ್ಭಕ್ತರು ಎಂದರ್ಥ. ದೈವೀಸ್ವಭಾವದವರೇ ಅಲ್ಲವೆ, <strong>ಮಹಾತ್ಮ</strong>ರೆಂದರೆ? ಅಭಯ, ಶುದ್ಧಮನಸ್ಸು, ಪ್ರೀತಿ, ಸೌಹಾರ್ದತೆ, ಸತ್ಯ, ಆರ್ಜವ, ನೀತಿಧರ್ಮಗಳೇ ದೈವೀಪ್ರಕೃತಿಯು. ಈ ಗುಣಗಳು ಈ<strong> ಮಹಾತ್ಮ</strong>ರಿಗೆ ಸ್ವಾಭಾವಿಕ. ಈ ಗುಣಗಳನ್ನು ಸರ್ವರೂ ಹೊಂದಬಹುದು. <strong>ಮಹಾತ್ಮ</strong>ರಾಗಬೇಕಾದರೆ ಯಾವ ಜಾತಿ ವರ್ಣಆಶ್ರಮಾದಿ ವಿಶೇಷಯೋಗ್ಯತೆಗಳೂ ಬೇಕಾಗಿಲ್ಲ. ಉದಾರಸ್ವಭಾವದವರೇ <strong>ಮಹಾತ್ಮ</strong>ರು. ಇವರ ದೃಷ್ಟಿಯಿಂದ ಎಲ್ಲರೂ ಭಗವತ್ ಸ್ವರೂಪರೇ.</p>
    <p class="description">ಇಂಥವರಿಗೆ ಅನನ್ಯವಾದ ಭಕ್ತಿಯೆಂಬುದು ಸಹಜವೇ. ಇಡೀ ಜಗತ್ತಿಗೆ ಕಾರಣನಾಗಿರುವ ಪರಮಾತ್ಮನನ್ನು ತಮ್ಮ ಆತ್ಮನೆಂದೇ ತಿಳಿದವರಾಗಿ, ಇವರು ಪರಮಾತ್ಮನನ್ನು ಪ್ರೀತಿಯಿಂದ ಭಜಿಸುತ್ತಾರೆ. ಇಂಥವರಿಗೆ ಬ್ರಹ್ಮಜ್ಞಾನವುಂಟಾಗುವುದು ತಡವಾದೀತೇ? ಭಗವಂತನ ಕೃಪೆಯು ಇಂಥವರ ಮೇಲೆ ಸಹಜವಾಗಿಯೇ ಇರುತ್ತದೆ.</p>
    <p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
  </section>
</body>
</html>
