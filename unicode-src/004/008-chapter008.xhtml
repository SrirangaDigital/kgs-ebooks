<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಗೀತಾ ಸಂವತ್ಸರ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-008.01">
		<p class="intro-shloka">॥ ಓಂ ಸ್ವಧರ್ಮನಿಷ್ಠಾಯ ವಾಸುದೇವಾಯ ನಮಃ॥</p>
		<p class="shloka">ಸ್ವಧರ್ಮಂ ಪಾಲಯೇದ್ಧೀರಃ ಪರಧರ್ಮಂ ಪರಿತ್ಯಜೇತ್।<br/>ಕರ್ಮಾಣಿ ದೋಷಯುಕ್ತಾನಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ವಿವೇಕಿಯು ಸ್ವಧರ್ಮವನ್ನೇ ಮಾಡಬೇಕು, ಪರಧರ್ಮವನ್ನು ಮಾಡಬಾರದು. ಏಕೆಂದರೆ ಕರ್ಮಗಳೆಂದರೇ ದೋಷಗಳಿಂದ ಕೂಡಿರುತ್ತವೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧</span><br /><span class="num">೨೧೪.</span> ಸ್ವಧರ್ಮವೇ ಶ್ರೇಷ್ಠ</h1>
		<p class="bhashya-verse">ಸಹಜಂ ಕರ್ಮ ಕೌಂತೇಯ ಸದೋಷಮಪಿ ನ ತ್ಯಜೇತ್।<br/>ಸರ್ವಾರಂಭಾ ಹಿ ದೋಷೇಣ ಧೂಮೇನಾಗ್ನಿರಿವಾವೃತಾಃ॥</p>
		<p class="bhashya-verse-source">ಭಗವದ್ಗೀತಾ ೧೮-೪೮</p>
		<p class="bhashya-verse-meaning">ಎಲೈ ಕೌಂತೇಯನೆ, ಸಹಜವಾದ ಕರ್ಮವು ದೋಷಯುಕ್ತವಾಗಿದ್ದರೂ ಅದನ್ನು ಬಿಡಬಾರದು. ಏಕೆಂದರೆ ಹೊಗೆಯಿಂದ ಬೆಂಕಿಯು ಆವೃತವಾಗಿರುವಂತೆಯೇ ಎಲ್ಲ ಕರ್ಮಗಳೂ ದೋಷದಿಂದ ಕೂಡಿಕೊಂಡೇ ಇರುತ್ತವೆ.</p>
		<p class="description">ಕರ್ಮಗಳೆಲ್ಲವೂ ಅವಿದ್ಯಾಕಾಮಗಳಿಂದ ಪ್ರೇರಿತವಾಗಿ ದೋಷಪೂರ್ಣವಾಗಿಯೇ ಇರುತ್ತವೆ. ಕರ್ಮಗಳೆಂದರೆ ಸ್ವಾಶ್ರಮಕರ್ಮಗಳು ಮತ್ತು ಇತರಾಶ್ರಮಕರ್ಮಗಳು. ತನ್ನ ವರ್ಣಕ್ಕೆ, ತನ್ನ ಆಶ್ರಮಕ್ಕೆ ವಿಹಿತವಾದ ಕರ್ಮಗಳಾಗಲಿ ಇತರ ವರ್ಣ ಆಶ್ರಮಗಳಿಗೆ ವಿಹಿತವಾದ ಕರ್ಮಗಳಾಗಲಿ—ಎಲ್ಲವೂ ದೋಷಪೂರ್ಣವೇ ಆಗಿರುತ್ತವೆ. ಏಕೆಂದರೆ ಕರ್ಮಗಳೆಲ್ಲವೂ ತ್ರಿಗುಣಗಳಿಂದ ತುಂಬಿರುತ್ತವೆ.</p>
		<p class="description">ಕರ್ಮಗಳು ಎಂದರೇ ದೋಷಪೂರ್ಣವಾಗಿರುತ್ತವೆ. ಆ ಕರ್ಮ, ಈ ಕರ್ಮ, ಒಳ್ಳೆಯ ಕರ್ಮ, ಕೆಟ್ಟ ಕರ್ಮ—ಎಂಬುದಿಲ್ಲ. ಬೆಂಕಿಯು ಹೊಗೆಯಿಂದ ಆವೃತವಾಗಿರುವಂತೆ ಕರ್ಮಗಳೆಲ್ಲವೂ ದೋಷದಿಂದ ಆವರಿಸಲ್ಪಟ್ಟಿರುತ್ತವೆ. ಈ ರಹಸ್ಯವನ್ನು ತಿಳಿದು ಅಜ್ಞಾನಿಗಳು ತಮ್ಮ ತಮ್ಮ ವರ್ಣಾಶ್ರಮದ ಕರ್ಮಗಳನ್ನು ಮಾಡಬೇಕೇ ಹೊರತು ಪರಧರ್ಮಗಳನ್ನು ಮಾಡಲು ಹೋಗಬಾರದು. ತಮ್ಮ ತಮ್ಮ ಕರ್ಮಗಳನ್ನೇ ಭಗವಂತನಿಗೆ ಸಮರ್ಪಿಸಿ ಮಾಡಿದರೆ ಅದು ತಮ್ಮ ತಮ್ಮ ಮುಕ್ತಿಗೆ ಸಾಧನವಾಗುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.02">
		<p class="intro-shloka">॥ ಓಂ ಮಹಾಮಾಯಿನೇ ವಾಸುದೇವಾಯ ನಮಃ॥</p>
		<p class="shloka">ಪ್ರಕೃತಿಃ ಸೃಜತೇ ವಿಶ್ವಂ ಜಗದೇತಚ್ಚರಾಚರಮ್।<br/>ಮಾಯೇಯಮೀಶ್ವರಾಧೀನಾ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಈ ಚರಾಚರಾತ್ಮಕವಾದ ಪ್ರಪಂಚವನ್ನು ಪ್ರಕೃತಿಯು ಸೃಷ್ಟಿಸುತ್ತದೆ. ಈ ಪ್ರಕೃತಿಯೇ ಮಾಯೆಯೂ ಆಗಿದೆ. ಇದು ಈಶ್ವರಾಧೀನವಾದದ್ದು.</p>
		<h1 class="level1-title" epub:type="title"><span class="date">ಆಗಸ್ಟ್ ೨</span><br /><span class="num">೨೧೫.</span> ಮಾಯೆಯು ಈಶ್ವರಾಧೀನ</h1>
		<p class="bhashya-verse">ಪ್ರಕೃತಿಂ ಸ್ವಾಮವಷ್ಟಭ್ಯ ವಿಸೃಜಾಮಿ ಪುನಃ ಪುನಃ।<br/>ಭೂತಗ್ರಾಮಮಿಮಂ ಕೃತ್ಸ್ನಮ್ ಅವಶಂ ಪ್ರಕೃತೇರ್ವಶಾತ್॥</p>
		<p class="bhashya-verse-source">ಭಗವದ್ಗೀತಾ ೯-೮</p>
		<p class="bhashya-verse-meaning">ಎಲೈ ಅರ್ಜುನನೆ, ನಾನು ನನ್ನ ಅಧೀನವಾಗಿರುವ ಪ್ರಕೃತಿಯನ್ನು ವಶಮಾಡಿಕೊಂಡು ಈ ಪ್ರಾಣಿಗಳನ್ನು ಮತ್ತೆ ಮತ್ತೆ ಸೃಷ್ಟಿಸುತ್ತೇನೆ. ಈ ವಿಶ್ವವು ಪ್ರಕೃತಿಗೆ ಅಧೀನವಾಗಿರುತ್ತದೆ.</p>
		<p class="description"><strong>ಪ್ರಕೃತಿ</strong>ಯೆಂದರೆ ಅವ್ಯಾಕೃತತತ್ತ್ವ. ಇದಕ್ಕೆ ಅವ್ಯಕ್ತ, ಅಕ್ಷರ, ಬೀಜ, ಕಾರಣ—ಎಂದೆಲ್ಲ ಹೆಸರುಗಳು. ಈ ಪ್ರಕೃತಿಯು ಅವಿದ್ಯಾಕಲ್ಪಿತವಾದದ್ದು. ಇದು ಈಶ್ವರಾಧೀನವಾಗಿರುವ ಮಾಯೆಯು. ಕಾಪಿಲಸಾಂಖ್ಯದರ್ಶನದಂತೆ ಈ ಪ್ರಕೃತಿಯು ಸತ್ಯವೂ ಸ್ವತಂತ್ರವೂ ಆಗಿರುತ್ತದೆ. ಆದರೆ ಈ ಪ್ರಕೃತಿಯು ವೇದಾಂತದ ಪ್ರಕಾರ ಅವಿದ್ಯಾಕಲ್ಪಿತವೂ ಈಶ್ವರಾಧೀನವೂ ಹುಸಿತೋರಿಕೆಯೂ ಆದ ಮಾಯೆಯಾಗಿದೆ.</p>
		<p class="description">ಈಶ್ವರನೆಂದರೆ ಪರಬ್ರಹ್ಮವೇ. ಈಶ್ವರನು ಈ ಮಾಯೆಯನ್ನು ತನ್ನ ಅಧೀನವನ್ನಾಗಿ ಮಾಡಿಕೊಂಡು ಇದರ ಮೂಲಕವಾಗಿ ಈ ವಿಶ್ವಕ್ಕೆ ಕಾರಣನಾಗಿರುತ್ತಾನೆ. ಪ್ರಕೃತಿಯ ಸಂಬಂಧದಿಂದಲೇ ಪರಮಾತ್ಮನಿಗೆ ಜಗತ್ಕಾರಣತ್ವವು ಉಂಟಾಗಬೇಕೇ ಹೊರತು ಸ್ವತಃ ಕಾರಣತ್ವವು ಇರು ವುದೇ ಇಲ್ಲ. ಕಾರಣವಾದ ಪ್ರಕೃತಿಗೆ ಈ ವಿಶ್ವವು ಅಧೀನವಾಗಿರುತ್ತದೆ. ಈ ಪ್ರಕೃತಿಯು ಈಶ್ವರಾಧೀನವಾಗಿರುತ್ತದೆ. ಚೈತನ್ಯಘನಸ್ವರೂಪನಾದ ಪರಮಾತ್ಮನ ಸಂನಿಧಾನದಲ್ಲಿ ಜಡವಾದ ಪ್ರಕೃತಿಯು ಈ ವಿಶ್ವವನ್ನು ಸೃಷ್ಟಿಮಾಡುತ್ತದೆ. ಸರ್ವಜ್ಞನೂ ಸರ್ವಶಕ್ತನೂ ಆದ ಈಶ್ವರನಲ್ಲಿಯೇ ಪ್ರಕೃತಿಯೂ ಈ ಕಾರ್ಯಪ್ರಪಂಚವೂ ಕಲ್ಪಿತವಾಗಿ ತೋರುತ್ತಿವೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-008.03">
		<p class="intro-shloka">॥ ಓಂ ಸಾತ್ತ್ವಿಕತ್ಯಾಗಿನೇ ವಾಸುದೇವಾಯ ನಮಃ॥</p>
		<p class="shloka">ಯತ್ ಕರ್ಮ ಕ್ರಿಯತೇ ನಿತ್ಯಂ ಫಲಸಂನ್ಯಾಸಪೂರ್ವಕಮ್।<br/>ಸ ತ್ಯಾಗಃ <strong>ಸಾತ್ತ್ವಿಕಃ</strong> ಪ್ರೋಕ್ತಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಫಲತ್ಯಾಗಪೂರ್ವಕವಾಗಿ ಯಾವ ಕರ್ಮವು ಮಾಡಲ್ಪಡುತ್ತದೆಯೋ ಅದು <strong>ಸಾತ್ತ್ವಿಕತ್ಯಾಗ</strong>ವೆನಿಸುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೩</span><br /><span class="num">೨೧೬.</span> ಸಾತ್ತ್ವಿಕ ತ್ಯಾಗವಿದು</h1>
		<p class="bhashya-verse">ಕಾರ್ಯಮಿತ್ಯೇವ ಯತ್ಕರ್ಮ ನಿಯತಂ ಕ್ರಿಯತೇಽಜುರ್ನ।<br/>ಸಂಗಂ ತ್ಯಕ್ತ್ವಾ ಫಲಂ ಚೈವ ಸ ತ್ಯಾಗಃ ಸಾತ್ತ್ವಿಕೋ ಮತಃ॥</p>
		<p class="bhashya-verse-source">ಭಗವದ್ಗೀತಾ ೧೮-೯</p>
		<p class="bhashya-verse-meaning">ಸಂಗವನ್ನೂ ಫಲವನ್ನೂ ಬಿಟ್ಟು, ಕರ್ತವ್ಯ ಬುದ್ಧಿಯಿಂದ ಯಾವ ನಿತ್ಯಕರ್ಮವು ಮಾಡಲ್ಪಡುತ್ತದೆಯೋ, ಎಲೈ ಅರ್ಜುನನೆ, ಅಂಥ ತ್ಯಾಗವು <strong>ಸಾತ್ತ್ವಿಕ</strong>ವೆನಿಸುತ್ತದೆ.</p>
		<p class="description">ತ್ಯಾಗವೆಂದರೆ ಬಿಡುವುದು. ಬ್ರಹ್ಮಜ್ಞಾನಿಗಳು ಬ್ರಹ್ಮನಿಷ್ಠರೇ ಆಗಿದ್ದುಕೊಂಡು ಸರ್ವಕರ್ಮಗಳನ್ನೂ ತ್ಯಾಗಮಾಡಿರುತ್ತಾರೆ. ಇವರು ನಿಜವಾದ ತ್ಯಾಗಿಗಳು ಮತ್ತು ಪರಮಾರ್ಥ ಸಂನ್ಯಾಸಿಗಳು. ಇವರಿಗೆ ಕರ್ತೃತ್ವವಾಗಲಿ ಭೋಕ್ತೃತ್ವವಾಗಲಿ ಇರುವುದಿಲ್ಲ. ಬ್ರಹ್ಮಜ್ಞಾನಿಗಳು ಅವಿದ್ಯಾಕಾಮಕರ್ಮಗಳಿಂದ ಮುಕ್ತರಾದ ಧೀರರು!</p>
		<p class="description">ಆದರೆ ಅವಿದ್ಯಾವಂತರಾಗಿದ್ದು , ಆತ್ಮಜ್ಞಾನವಿಲ್ಲದೇ ಕರ್ಮಗಳನ್ನು ತ್ಯಾಗಮಾಡುವ ಮನುಷ್ಯರೂ ಇರುತ್ತಾರಲ್ಲವೆ? ಇಂಥವರಲ್ಲಿನ ತ್ಯಾಗವು ಸಾತ್ತ್ವಿಕ, ರಾಜಸ ಮತ್ತು ತಾಮಸವೆಂದು ಮೂರು ವಿಧವಾಗಿರುತ್ತದೆ.</p>
		<p class="description">ಪ್ರಕೃತದಲ್ಲಿ ಸಾತ್ತ್ವಿಕತ್ಯಾಗದ ಲಕ್ಷಣವನ್ನು ತಿಳಿಸಿದೆ. ಕರ್ಮಯೋಗಿಗಳು ಕರ್ತವ್ಯಕರ್ಮಗಳನ್ನು ಭಗವದರ್ಪಣಬುದ್ಧಿಯಿಂದ ಶ್ರದ್ಧೆಯಿಂದಲೇ ಮಾಡುತ್ತಿದ್ದರೂ, ಇದು ಒಂದರ್ಥದಲ್ಲಿ <strong>ತ್ಯಾಗವೇ</strong> ಆಗಿರುತ್ತದೆ. ಇವರು ಕರ್ಮಗಳಲ್ಲಿ ಸಂಗವನ್ನೂ ಫಲಾಭಿಸಂಧಿಯನ್ನೂ <strong>ತ್ಯಾಗ</strong>ಮಾಡಿರುತ್ತಾರಲ್ಲವೆ? ಇಂಥವರ ಈ ಕರ್ಮವು ಸಾತ್ತ್ವಿಕ ತ್ಯಾಗವೆನಿಸುತ್ತದೆ. ಸಂಗತ್ಯಾಗ ಫಲತ್ಯಾಗಗಳಿಂದ ಆಗುವ ತ್ಯಾಗವು <strong>ಸಾತ್ತ್ವಿಕವೇ</strong>.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.04">
		<p class="intro-shloka">॥ ಓಂ ಧೂಮಮಾರ್ಗವಿದೂರಾಯ ವಾಸುದೇವಾಯ ನಮಃ॥</p>
		<p class="shloka">ಧೂಮಮಾರ್ಗಪ್ರವೃತ್ತಾನಾಂ ಪುನರಾಗಮನಂ ಧ್ರುವಮ್।<br/>ಆತ್ಮಜ್ಞಾನವಿಹೀನತ್ವಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಧೂಮಮಾರ್ಗದಲ್ಲಿ ಹೋದವರಿಗೆ ಆತ್ಮಜ್ಞಾನವು ಉಂಟಾಗದಿರುವುದರಿಂದ ಖಂಡಿತವಾಗಿಯೂ ಅವರಿಗೆ ಪುನರಾಗಮನವು ಇದ್ದೇ ಇರುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೪</span><br /><span class="num">೨೧೭.</span> ಇಂಥವರು ಹಿಂತಿರುಗುತ್ತಾರೆ</h1>
		<p class="bhashya-verse">ಧೂಮೋ ರಾತ್ರಿಸ್ತಥಾ ಕೃಷ್ಣಃ ಷಣ್ಮಾಸಾ ದಕ್ಷಿಣಾಯನಮ್।<br/>ತತ್ರ ಚಾಂದ್ರಮಸಂ ಜ್ಯೋತಿಃ ಯೋಗೀ ಪ್ರಾಪ್ಯ ನಿವರ್ತತೇ॥</p>
		<p class="bhashya-verse-source">ಭಗವದ್ಗೀತಾ ೮-೨೫</p>
		<p class="bhashya-verse-meaning">ಧೂಮ, ರಾತ್ರಿ, ಕೃಷ್ಣ, ದಕ್ಷಿಣಾಯನದ ಷಣ್ಮಾಸಗಳು, ಈ ಮಾರ್ಗದಲ್ಲಿ ಹೋದ ಯೋಗಿಯು ಚಂದ್ರಲೋಕವನ್ನು ಸೇರಿ, ಅಲ್ಲಿ ಫಲಗಳನ್ನು ಅನುಭವಿಸಿ ಅಲ್ಲಿಂದ ವಾಪಸ್ಸು ಬರುತ್ತಾನೆ.</p>
		<p class="description">ಕರ್ಮಿಗಳಿಗೆ ಶಾಸ್ತ್ರದಲ್ಲಿ ದಕ್ಷಿಣಾಯನಮಾರ್ಗ, ಉತ್ತರಾಯಣಮಾರ್ಗವೆಂದು ಎರಡು ರೀತಿಯ ಗತಿಗಳನ್ನು ಹೇಳಿರುತ್ತಾರೆ. ದಕ್ಷಿಣಾಯನ ಮಾರ್ಗದಲ್ಲಿ ಹೋದವರು ಪುನಃ ಮರಳಿ ಬರುತ್ತಾರೆ. ಆದರೆ ಉತ್ತರಾಯಣ ಮಾರ್ಗದಲ್ಲಿ ಹೋದವರು ಮಾತ್ರ ಅಲ್ಲಿಯೇ ಬ್ರಹ್ಮಲೋಕದಲ್ಲಿ ಆತ್ಮಜ್ಞಾನವನ್ನು ಪಡೆದು ಮುಕ್ತರಾಗಿಬಿಡುತ್ತಾರೆ.</p>
		<p class="description">ಈಗ ದಕ್ಷಿಣಾಯನಮಾರ್ಗದ ಲಕ್ಷಣವನ್ನು ಇಲ್ಲಿ ಹೇಳಿರುತ್ತದೆ.</p>
		<p class="description">ಧೂಮದೇವತೆ, ರಾತ್ರಿದೇವತೆ, ಕೃಷ್ಣಪಕ್ಷದೇವತೆ, ದಕ್ಷಿಣಾಯನದ ಷಣ್ಮಾಸದೇವತೆ—ಈ ಮಾರ್ಗದಿಂದ ಕೇವಲಕರ್ಮಿಗಳು ಹೊರಟು ಚಂದ್ರಲೋಕವನ್ನು ಸೇರುತ್ತಾರೆ. ಅಲ್ಲಿ ಕರ್ಮಫಲಗಳನ್ನು ಅನುಭವಿಸಿ, ಆ ಕರ್ಮಫಲಗಳು ಸವೆದಮೇಲೆ ಆ ಲೋಕದಿಂದ ಅವರು ಹಿಂತಿರುಗಿ ಬರುತ್ತಾರೆ. ಈ ಮಾರ್ಗಕ್ಕೆ <strong>ಧೂಮಮಾರ್ಗ</strong>ವೆಂದೂ <strong>ದಕ್ಷಿಣಾಯನಮಾರ್ಗ</strong>ವೆಂದೂ ಹೆಸರು. ಇದು ಅನಿತ್ಯವಾದ ಮಾರ್ಗ. ಚಂದ್ರಲೋಕಕ್ಕೆ ಹೋದ ಮಾತ್ರದಿಂದ ಅಂಥವರಿಗೆ ಆತ್ಮಜ್ಞಾನವು ಉಂಟಾಗಲಾರದು, ಆದ್ದರಿಂದಲೇ ಅವರಿಗೆ ಅಲ್ಲಿ ಮುಕ್ತಿಯೂ ದೊರಕಲಾರದು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.05">
		<p class="intro-shloka">॥ ಓಂ ದುಃಖವಿದೂರಾಯ ವಾಸುದೇವಾಯ ನಮಃ॥</p>
		<p class="shloka">ಮೃತೋ ಹಿ ಜಾಯತೇ ನಿತ್ಯಂ ಜಾತಸ್ಯ ಮರಣಂ ಧ್ರುವಮ್।<br/>ತಸ್ಮಾತ್ ಶೋಕೋ ನ ಕರ್ತವ್ಯಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸತ್ತವನು ಹುಟ್ಟುತ್ತಾನೆ, ಹುಟ್ಟಿದವನಿಗೆ ಮರಣವು ಇದ್ದೇ ಇದೆ. ಆದ್ದರಿಂದ ಮರಣದ ವಿಷಯದಲ್ಲಿ ದುಃಖಿಸಬಾರದು.</p>
		<h1 class="level1-title" epub:type="title"><span class="date">ಆಗಸ್ಟ್ ೫</span><br /><span class="num">೨೧೮.</span> ಇಲ್ಲಿ ದುಃಖಕ್ಕೆ ಕಾರಣವಿಲ್ಲ</h1>
		<p class="bhashya-verse">ಜಾತಸ್ಯ ಹಿ ಧ್ರುವೋ ಮೃತ್ಯುಃ ಧ್ರುವಂ ಜನ್ಮ ಮೃತಸ್ಯ ಚ।<br/>ತಸ್ಮಾದಪರಿಹಾರ್ಯೇಽಥೆರ್© ನ ತ್ವಂ ಶೋಚಿತುಮರ್ಹಸಿ॥</p>
		<p class="bhashya-verse-source">ಭಗವದ್ಗೀತಾ ೨-೨೭</p>
		<p class="bhashya-verse-meaning">ಹುಟ್ಟಿದವನಿಗೆ ಮರಣವೆಂಬುದು ನಿಶ್ಚಿತ. ಮೃತನಾದವನಿಗೆ ಜನ್ಮವೆಂಬುದೂ ನಿಶ್ಚಿತವೇ; ಆದ್ದರಿಂದ ಎಲೈ ಅರ್ಜುನನೆ, ಇಂಥ ಅಪರಿಹಾರ್ಯವಾದ ವಿಷಯದಲ್ಲಿ ನೀನು ದುಃಖಿಸುವುದು ಸರಿಯಲ್ಲ.</p>
		<p class="description">ಯಾವುದೇ ಪ್ರಾಣಿಯು ಹುಟ್ಟಿದೆಯೆಂದರೆ ಅದು ಎಂದಾದರೂ ಸಾಯಲೇಬೇಕಲ್ಲವೆ? ಸತ್ತಮೇಲೆ ಪುನಃ ಯಾವುದಾದರೂ ಪ್ರಾಣಿಯಾಗಿ ಹುಟ್ಟಲೇಬೇಕಲ್ಲವೆ? ಅವಿದ್ಯೆಯಿಂದ ಕಾಮಗಳು, ಕಾಮಗಳಿಂದ ಕರ್ಮಗಳು, ಕರ್ಮಗಳಿಂದ ಜನ್ಮ, ಜನ್ಮವಾದಮೇಲೆ ಸುಖದುಃಖಗಳ ಅನುಭವ, ಪುನಃ ಕರ್ಮಗಳು, ಪುನಃ ಜನ್ಮ, ಪುನಃ ಮರಣ—ಹೀಗೆ ಅಜ್ಞಾನದಿಂದ ಈ ಸಂಸಾರಚಕ್ರವು ಸುತ್ತುತ್ತಲೇ ಇರುತ್ತದೆ.</p>
		<p class="description">ಹುಟ್ಟಿರುವ ಎಲ್ಲ ಪ್ರಾಣಿಗಳಿಗೂ ಆರು ವಿಕಾರಗಳು ಇದ್ದೇ ಇರುತ್ತವೆ; ಹುಟ್ಟುವಿಕೆ, ಇರುವಿಕೆ, ಬೆಳೆಯುವಿಕೆ, ಬದಲಾವಣೆಯಾಗುವಿಕೆ, ಸೊರಗುವಿಕೆ ಮತ್ತು ಸಾಯುವಿಕೆ—ಈ ಆರು ಬದಲಾವಣೆಗಳು ಶರೀರಕ್ಕೆ ಆಗಲೇಬೇಕು. ಆತ್ಮನಿಗೆ ಮಾತ್ರ ಈ ಆರೂ ಬದಲಾವಣೆಗಳು ಇರುವುದಿಲ್ಲ. ಇಂಥ ಆತ್ಮನನ್ನು ತಿಳಿಯದಿರುವ, ದೇಹವನ್ನೇ ಆತ್ಮನೆಂದು ತಿಳಿದಿರುವ ಅಜ್ಞಾನಿಗಳು ಸಾಯುತ್ತಾರೆಂದರೆ ಪುನಃ ಖಂಡಿತವಾಗಿ ಹುಟ್ಟೇ ಹುಟ್ಟುತ್ತಾರೆ. ಅಂದಮೇಲೆ ಈ ಜನ್ಮಮರಣಗಳು ಅವಶ್ಯವಾಗಿ ಉಂಟಾಗುವಂಥವುಗಳೇ. ಈ ವಿಷಯದಲ್ಲಿ ಸುಮ್ಮನೆ ದುಃಖಪಡುವುದು ಸರಿಯಲ್ಲ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.06">
		<p class="intro-shloka">॥ ಓಂ ದ್ವಂದ್ವರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಇಚ್ಛಾದ್ವೇಷಾತ್ಮಕಂ ದ್ವಂದ್ವಂ ಸುಖದುಃಖಾತ್ಮಕಂ ತಥಾ।<br/>ದ್ವಂದ್ವಾತ್ಮಕಂ ಜಗತ್ ಸರ್ವಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಇಚ್ಛಾದ್ವೇಷ, ಸುಖದುಃಖಗಳೆಲ್ಲವೂ ದ್ವಂದ್ವಗಳೇ. ಈ ಜಗತ್ತೆಲ್ಲವೂ ದ್ವಂದ್ವಾತ್ಮಕವೇ ಆಗಿರುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೬</span><br /><span class="num">೨೧೯.</span> ಜಗವೆಲ್ಲವೂ ದ್ವಂದ್ವಾತ್ಮಕವೇ</h1>
		<p class="bhashya-verse">ಇಚ್ಛಾದ್ವೇಷಸಮುತ್ಥೇನ ದ್ವಂದ್ವಮೋಹೇನ ಭಾರತ।<br/>ಸರ್ವಭೂತಾನಿ ಸಂಮೋಹಂ ಸರ್ಗೇ ಯಾಂತಿ ಪರಂತಪ॥</p>
		<p class="bhashya-verse-source">ಭಗವದ್ಗೀತಾ ೭-೨೭</p>
		<p class="description">ಎಲೈ ಭಾರತನೆ, ಇಚ್ಛಾದ್ವೇಷಗಳಿಂದ ಹುಟ್ಟಿದ, ದ್ವಂದ್ವಮೋಹದಿಂದ ಆವೃತವಾಗಿರುವ ಎಲ್ಲ ಪ್ರಾಣಿಗಳೂ ಸೃಷ್ಟಿಕಾಲದಲ್ಲಿ ಪುನಃ ಸಂಮೋಹವನ್ನೇ ಹೊಂದುತ್ತವೆ.</p>
		<p class="description">ದ್ವಂದ್ವಗಳೆಂದರೆ ಪರಸ್ಪರ ವಿರುದ್ಧವಾದ ಎರಡೆರಡರ ಗುಂಪು. ಇಚ್ಛಾದ್ವೇಷ, ಸುಖದುಃಖ, ಶೀತಉಷ್ಣ , ಶುಭ ಅಶುಭ, ಧರ್ಮ ಅಧರ್ಮ—ಮುಂತಾದವುಗಳೆಲ್ಲವೂ ದ್ವಂದ್ವಗಳೇ. ಇವುಗಳೇ ಮಾನವರಿಗೆ ಮೋಹಗಳು. ಈ ದ್ವಂದ್ವಮೋಹಗಳಿಗೆ ವಶರಾಗದಿರುವ ಮಾನವರೇ ಇಲ್ಲವೆನ್ನಬಹುದು. ಅಜ್ಞಾನದಿಂದ ತೋರುತ್ತಿರುವ ಈ ದ್ವಂದ್ವಮೋಹಗಳೇ ಮನುಷ್ಯರಿಗೆ ಮೃತ್ಯು ಹಾಗೂ ಶತ್ರುಗಳಂತಿರುತ್ತವೆ.</p>
		<p class="description">ಈ ದ್ವಂದ್ವಮೋಹಗಳು ಮಾನವರ ವಿವೇಕಪ್ರಜ್ಞೆಯನ್ನು ನಾಶಮಾಡಿಬಿಡುತ್ತವೆ. ಇಚ್ಛಾದ್ವೇಷಗಳಿಗೆ ವಶವಾಗಿರುವ ಮನಸ್ಸಿನಲ್ಲಿ ಸಮ್ಯಗ್ಜ್ಞಾನವಾಗಲಿ ವಿವೇಕಜ್ಞಾನವಾಗಲಿ ಇರಲಾರದು. ಈ ಪ್ರಾಣಿಗಳು ಪುನಃ ಪುನಃ ಹುಟ್ಟುತ್ತಲೂ ಸಾಯುತ್ತಲೂ ಇರುತ್ತವೆ. ಹುಟ್ಟುವಾಗಲೂ ಸಾಯುವಾಗಲೂ ಈ ದ್ವಂದ್ವಮೋಹವನ್ನೇ ಹೊಂದುತ್ತಾ ಇರುತ್ತವೆ. ಹೀಗೆ ಮೋಹಕ್ಕೆ ವಶರಾಗಿ ಹುಟ್ಟಿ, ಮೋಹದಿಂದ ಬದುಕಿದ್ದು, ಮೋಹದಿಂದಲೇ ಸಾಯುತ್ತಾ, ಇಂಥವರು ಮೋಹಮಯರಾಗಿ ಜೀವನವನ್ನು ನಡೆಸುತ್ತಿರುತ್ತಾರೆ. ಈ ದ್ವಂದ್ವಮೋಹವನ್ನು ಜ್ಞಾನದಿಂದ ಗೆದ್ದವನೇ ಧೀರನು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-008.07">
		<p class="intro-shloka">॥ ಓಂ ಪ್ರಕೃತಿವಿಲಕ್ಷಣಾಯ ವಾಸುದೇವಾಯ ನಮಃ॥</p>
		<p class="shloka">ಪ್ರಕೃತಿಂ ಯಾಂತಿ ಭೂತಾನಿ ಜಗತ್ಕಾರಣರೂಪಿಣೀಮ್।<br/>ಈಶ್ವರಾಧೀನಭೂತಾಽಸೌ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಜಗತ್ಕಾರಣವಾಗಿರುವ ಪ್ರಕೃತಿಯನ್ನೇ ಎಲ್ಲಾ ಭೂತಗಳೂ ಪ್ರಲಯದಲ್ಲಿ ಸೇರಿಕೊಳ್ಳುತ್ತವೆ. ಈ ಪ್ರಕೃತಿಯು ಪರಮೇಶ್ವರಾಧೀನವಾಗಿರುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೭</span><br /><span class="num">೨೨೦.</span> ಪ್ರಕೃತಿಯಲ್ಲಿ ಲಯ</h1>
		<p class="bhashya-verse">ಸರ್ವಭೂತಾನಿ ಕೌಂತೇಯ ಪ್ರಕೃತಿಂ ಯಾಂತಿ ಮಾಮಿಕಾಮ್।<br/>ಕಲ್ಪಕ್ಷಯೇ ಪುನಸ್ತಾನಿ ಕಲ್ಪಾದೌ ವಿಸೃಜಾಮ್ಯಹಮ್॥</p>
		<p class="bhashya-verse-source">ಭಗವದ್ಗೀತಾ ೯-೭</p>
		<p class="description">ಎಲೈ ಕೌಂತೇಯನೆ, ಎಲ್ಲ ಭೂತಗಳೂ ಪ್ರಲಯದಲ್ಲಿ ನನ್ನ ಅಧೀನವಾಗಿರುವ ಪ್ರಕೃತಿಯಲ್ಲಿಯೇ ಸೇರಿಹೋಗುತ್ತವೆ. ಮತ್ತೆ ಸೃಷ್ಟಿಯ ಪ್ರಾರಂಭದಲ್ಲಿ ನಾನೇ ಪುನಃ ಆ ಪ್ರಾಣಿಗಳನ್ನು ಸೃಷ್ಟಿಮಾಡುತ್ತೇನೆ.</p>
		<p class="description">ಭಗವಂತನಿಗೆ ಪರಾಪ್ರಕೃತಿ ಮತ್ತು ಅಪರಾಪ್ರಕೃತಿಗಳೆಂದು ಎರಡು ಪ್ರಕೃತಿಗಳಿರುತ್ತವೆ. ಜೀವನೇ ಪರಾಪ್ರಕೃತಿಯು, ಪ್ರಧಾನವೇ ಅಪರಾಪ್ರಕೃತಿಯು. ಸಾಮಾನ್ಯವಾಗಿ ಪ್ರಕೃತಿಯೆಂದರೆ ಅಪರಾಪ್ರಕೃತಿಯೇ. ಈ ಪರಾ ಅಪರಾಪ್ರಕೃತಿಗಳೆರಡೂ ಭಗವಂತನಿಗೆ ಅಧೀನವಾಗಿರುತ್ತವೆ. ಇವೆರಡೂ ಅವಿದ್ಯಾಕಲ್ಪಿತವೇ ಆಗಿರುತ್ತವೆ. ಈ ಚೇತನಾಚೇತನಾತ್ಮಕವಾದ ಪ್ರಪಂಚವೆಲ್ಲವೂ ಪ್ರಕೃತಿಯಿಂದಲೇ ಹುಟ್ಟಿ ಪ್ರಕೃತಿಯಲ್ಲಿಯೇ ಬದುಕಿದ್ದುಕೊನೆಯಲ್ಲಿ ಪ್ರಕೃತಿಯಲ್ಲಿಯೇ ಲಯವಾಗಿಬಿಡುತ್ತವೆ.</p>
		<p class="description">ಈ ದೃಶ್ಯವಾಗಿರುವ ವ್ಯಾಕೃತ ಪ್ರಪಂಚವು ನಾಶವಾಯಿತೆಂದರೆ ಪ್ರಕೃತಿಯಲ್ಲಿ ಸೇರಿಹೋಯಿತು ಎಂದರ್ಥ. ಇದಕ್ಕೇ ಪ್ರಲಯ ಎಂದು ಹೆಸರು. ಇದು ಪುನಃ ಹುಟ್ಟುವುದೂ ಪ್ರಕೃತಿಯಿಂದಲೇ. ಈ ಸಮಸ್ತ ಪ್ರಪಂಚವು ಪ್ರಕೃತಿಗೆ ಅಧೀನವಾಗಿರುತ್ತದೆ. ಈ ಸರ್ವಶಕ್ತವಾದ ಪ್ರಕೃತಿಯು ಈಶ್ವರಾಧೀನವಾಗಿರುತ್ತದೆ. ಹೀಗೆ ಭಗವಂತನಿಗೆ ಅಧೀನವಾಗಿದ್ದುಕೊಂಡೇ ಈ ವಿಶ್ವವು ಹಾಗೂ ಪ್ರಕೃತಿಗಳು ಜೀವಿಸುತ್ತಿವೆ. ಈ ಪ್ರಕೃತಿಯನ್ನು ಮಾಯೆಯೆಂದು ತಿಳಿದವನೇ ಧೀರನಾದ ಬ್ರಹ್ಮಿಷ್ಠನು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-008.08">
		<p class="intro-shloka">॥ ಓಂ ಧೃತಿಸಾರಾಯ ವಾಸುದೇವಾಯ ನಮಃ॥</p>
		<p class="shloka">ಯಾ ಧತ್ತೇ ಧರ್ಮಕಾಮಾರ್ಥಾನ್ ಫಲಾಪೇಕ್ಷಿತಯಾ ಧೃತಿಃ।<br/>ರಾಜಸೀ ಸಾ ಧೃತಿಃ ಪ್ರೋಕ್ತಾ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಾವ ಧೃತಿಯು ಫಲಾಪೇಕ್ಷೆಯಿಂದ ಧರ್ಮ ಅರ್ಥ ಕಾಮಗಳನ್ನು ಧರಿಸಿರುತ್ತದೆಯೋ, ಅದು <strong>ರಾಜಸೀಧೃತಿ</strong>ಯೆನಿಸುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೮</span><br /><span class="num">೨೨೧.</span> ಇದು ರಾಜಸೀ ಧೃತಿ</h1>
		<p class="bhashya-verse">ಯಯಾ ತು ಧರ್ಮಕಾಮಾರ್ಥಾನ್ ಧೃತ್ಯಾ ಧಾರಯತೇಽಜುರ್ನ।<br/>ಪ್ರಸಂಗೇನ ಫಲಾಕಾಂಕ್ಷೀ ಧೃತಿಃ ಸಾ ಪಾರ್ಥ ರಾಜಸೀ॥</p>
		<p class="bhashya-verse-source">ಭಗವದ್ಗೀತಾ ೧೮-೩೪</p>
		<p class="bhashya-verse-meaning">ಎಲೈ ಅರ್ಜುನನೆ, ಯಾವ ಧೃತಿಯಿಂದ ಮನುಷ್ಯನು ಧರ್ಮ ಅರ್ಥ ಕಾಮಗಳನ್ನು ಧರಿಸುತ್ತಾನೆಯೋ, ಪ್ರಸಂಗದಿಂದ ಫಲಾಕಾಂಕ್ಷಿಯಾಗುತ್ತಾನೆಯೋ, ಆ ಧೃತಿಯು <strong>ರಾಜಸ</strong>ವಾದದ್ದು.</p>
		<p class="description">ಧೃತಿಯೆಂದರೆ ಮನಸ್ಸಿನ ಸ್ಥೈರ್ಯ ಸ್ಥಿತಿ. ಮನಸ್ಸಿದ್ದರೆ ಮಾರ್ಗ. ಈ ಧೃತಿಯು ಸಾತ್ತ್ವಿಕ, ರಾಜಸ, ತಾಮಸವೆಂದು ಮೂರು ವಿಧವಾಗಿರುತ್ತದೆ. ಪ್ರಕೃತ ಶ್ಲೋಕದಲ್ಲಿ <strong>ರಾಜಸೀಧೃತಿ</strong>ಯ ಲಕ್ಷಣವನ್ನು ಹೇಳಿರುತ್ತದೆ.</p>
		<p class="description">ಧರ್ಮ ಅರ್ಥ ಮತ್ತು ಕಾಮಗಳನ್ನು ಧರಿಸಿರುವ ಧೃತಿಯೇ <strong>ರಾಜಸೀಧೃತಿ</strong>ಯು. ಪುರುಷಾರ್ಥಗಳು ನಾಲ್ಕು. ಮೋಕ್ಷವೇ ಪರಮಪುರುಷಾರ್ಥ. ಮೋಕ್ಷದ ವಿಷಯವನ್ನು ಕೈಬಿಟ್ಟು, ಮುಕ್ತಿಯ ಮಾರ್ಗವನ್ನು ಚಿಂತಿಸದೆ, ಫಲಕ್ಕಾಗಿ ಬರೀ ಧರ್ಮ ಅರ್ಥ ಕಾಮಗಳನ್ನೇ ಚಿಂತಿಸುತ್ತಾ ಈ ಮೂರರಲ್ಲಿಯೇ ಮಗ್ನನಾಗಿರುವವನ ಧೃತಿಯು <strong>ರಾಜಸೀ</strong>ಯೆನಿಸುತ್ತದೆ.</p>
		<p class="description">ಫಲಾಪೇಕ್ಷೆಯಿಂದಲೇ ಧರ್ಮವನ್ನೂ ಕಾಮಗಳನ್ನೂ ಅರ್ಥವನ್ನೂ <strong>ರಾಜಸೀಧೃತಿ</strong>ಯಿಂದ ಧರಿಸಿಕೊಂಡಿರುವ ಇವನಿಗೆ ಮೋಕ್ಷದ ಬಗ್ಗೆ ಅಪೇಕ್ಷೆಯೇ ಇರಲಾರದು. ಮಾನವಜನ್ಮದ ಹೆಗ್ಗುರಿಯಾದ ಮೋಕ್ಷದ ವಿಚಾರವನ್ನೇ ಮಾಡದೆ, ಕೇವಲ ಧರ್ಮ ಅರ್ಥ ಕಾಮಗಳನ್ನೇ ಚಿಂತಿಸುವ ಇವನು ನಿಜವಾಗಿಯೂ ಬುದ್ಧಿವಂತನಾದ ದಡ್ಡ. ಇವನಿಗೆ ಪ್ರತಿಯೊಂದರಲ್ಲೂ ಫಲ ಪ್ರಯೋಜನಗಳೇ ಮುಖ್ಯವಾಗಿರುತ್ತವೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.09">
		<p class="intro-shloka">॥ ಓಂ ಕ್ಷರಾಕ್ಷರಾಸ್ಪದಾಯ ವಾಸುದೇವಾಯ ನಮಃ॥</p>
		<p class="shloka">ವ್ಯಕ್ತಂ ಸರ್ವಂ ಕ್ಷರಂ ಪ್ರೋಕ್ತಮ್ ಅವ್ಯಕ್ತಮಕ್ಷರಂ ಸ್ಮೃತಮ್।<br/>ಕ್ಷರಾಕ್ಷರಾಭ್ಯಾಮನ್ಯೋಽಸೌ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ವ್ಯಕ್ತ ಪ್ರಪಂಚವೆಲ್ಲವೂ ಕ್ಷರ, ಅವ್ಯಕ್ತವೇ ಅಕ್ಷರ. ಆದರೆ ಆತ್ಮನು ಮಾತ್ರ ಕ್ಷರ ಅಕ್ಷರಗಳಿಗಿಂತ ವಿಲಕ್ಷಣನಾಗಿರುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೯</span><br /><span class="num">೨೨೨.</span> ಕ್ಷರಾಕ್ಷರವಿಲಕ್ಷಣನಿವನು</h1>
		<p class="bhashya-verse">ಉತ್ತಮಃ ಪುರುಷಸ್ತ್ವನ್ಯಃ ಪರಮಾತ್ಮೇತ್ಯುದಾಹೃತಃ।<br/>ಯೋ ಲೋಕತ್ರಯಮಾವಿಶ್ಯ ಬಿಭರ್ತ್ಯವ್ಯಯ ಈಶ್ವರಃ॥</p>
		<p class="bhashya-verse-source">ಭಗವದ್ಗೀತಾ ೧೫-೧೭</p>
		<p class="bhashya-verse-meaning">ಈ ಕ್ಷರ ಅಕ್ಷರಗಳೆರಡಕ್ಕಿಂತಲೂ ವಿಲಕ್ಷಣನಾದ ಪುರುಷನೇ ಉತ್ತಮ ಪುರುಷನೆಂದೂ ಪರಮಾತ್ಮನೆಂದೂ ಕರೆಯಲ್ಪಡುತ್ತಾನೆ. ಇವನೇ ಮೂರೂ ಲೋಕಗಳನ್ನು ವ್ಯಾಪಿಸಿರುವ ಅವ್ಯಯನಾದ ಈಶ್ವರನು.</p>
		<p class="description">ವೇದಾಂತದಲ್ಲಿ ಪರಮಾತ್ಮ, ಭಗವಂತ, ಈಶ್ವರ, ಬ್ರಹ್ಮ, ಆತ್ಮಾ—ಮುಂತಾದ ಶಬ್ದಗಳನ್ನು ಬಳಸುತ್ತಾರೆ. ಇಲ್ಲಿ ಪರಮಾತ್ಮ ಎಂದರೆ ಒಬ್ಬ ದೇವತೆಯಲ್ಲ, ಸಾಕಾರವಾದ ಒಬ್ಬ ಜೀವಿಯೂ ಅಲ್ಲ; ಮತ್ತೇನೆಂದರೆ, ವ್ಯಾಕೃತ ಅವ್ಯಾಕೃತಗಳಿಗಿಂತ ಭಿನ್ನವಾಗಿರುವ ಪರಬ್ರಹ್ಮ. ಕ್ಷರಾಕ್ಷರವಿಲಕ್ಷಣನೇ ಈಶ್ವರನು. ಕ್ಷರತಿ ಇತಿ ಕ್ಷರಮ್, ನ ಕ್ಷರತಿ ಇತಿ ಅಕ್ಷರಮ್. ನಾಶವಾಗುವ ವಸ್ತುವೆಲ್ಲವೂ ಕ್ಷರ, ನಾಶವಾಗದ ಅವ್ಯಾಕೃತವೇ ಅಕ್ಷರ.</p>
		<p class="description">ಈ ದ್ವೈತಪ್ರಪಂಚವೆಲ್ಲವೂ <strong>ಕ್ಷರ</strong>ವೆನಿಸಿರುತ್ತದೆ. ನಾಮರೂಪಾತ್ಮಕವಾದ ಈ ಜಗತ್ತು ನಾಶವಾಗಲೇಬೇಕಲ್ಲವೆ? ಇನ್ನು ಈ ದ್ವೈತಪ್ರಪಂಚಕ್ಕೆ ಕಾರಣವಾಗಿರುವ ಅವ್ಯಾಕೃತವೇ <strong>ಅಕ್ಷರ</strong>ವೆನಿಸುತ್ತದೆ. <strong>ಅಕ್ಷರ</strong>ವೆಂಬ ಅವ್ಯಾಕೃತತ್ತ್ವವೇ ಅವಿದ್ಯಾಕಲ್ಪಿತವಾದ ಮಾಯೆಯು. ಇದು ಶಕ್ತಿಸ್ವರೂಪವಾಗಿ ಜಗತ್ತಿಗೆ ಕಾರಣವಾಗಿರುತ್ತದೆ.</p>
		<p class="description">ಈ <strong>ಕ್ಷರ</strong>ಕ್ಕಿಂತಲೂ <strong>ಅಕ್ಷರ</strong>ಕ್ಕಿಂತಲೂ ವಿಲಕ್ಷಣನಾದ, ಈ ಕ್ಷರಾಕ್ಷರಗಳಿಗೆ ಆಸ್ಪದನಾದ, ಸ್ವತಃ ಕ್ಷರವೂ ಅಲ್ಲದ ಅಕ್ಷರವೂ ಅಲ್ಲದ, ಸಚ್ಚಿದಾನಂದಪರಿಪೂರ್ಣಸ್ವರೂಪನಾದ ಆತ್ಮನೇ ವೇದಾಂತದಲ್ಲಿ ಪರಬ್ರಹ್ಮವು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.10">
		<p class="intro-shloka">॥ ಓಮ್ ಅಕ್ಷರಲಕ್ಷಣವಿದೇ ವಾಸುದೇವಾಯ ನಮಃ॥</p>
		<p class="shloka">ಆತ್ಮಾನಂ ಯೇ ವಿಜಾನಂತಿ ಕೂಟಸ್ಥಮಕ್ಷರಂ ಧ್ರುವಮ್।<br/>ಪ್ರಾಪ್ನುವಂತಿ ಪರಂ ಧಾಮ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಕೂಟಸ್ಥವೂ ನಿತ್ಯವೂ ಆದ ಅಕ್ಷರವೇ ತಾನೆಂದು ತಿಳಿದ ಬ್ರಹ್ಮಜ್ಞಾನಿಗಳು ಮೋಕ್ಷವನ್ನೇ ಹೊಂದಿಬಿಡುತ್ತಾರೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೦</span><br /><span class="num">೨೨೩.</span> ಅಕ್ಷರದ ಏಳು ಲಕ್ಷಣಗಳಿವು</h1>
		<p class="bhashya-verse">ಯೇ ತ್ವಕ್ಷರಮನಿರ್ದೇಶ್ಯಮ್ ಅವ್ಯಕ್ತಂ ಪರ್ಯುಪಾಸತೇ।<br/>ಸರ್ವತ್ರಗಮಚಿಂತ್ಯಂ ಚ ಕೂಟಸ್ಥಮಚಲಂ ಧ್ರುವಮ್॥</p>
		<p class="bhashya-verse-source">ಭಗವದ್ಗೀತಾ ೧೨-೩</p>
		<p class="bhashya-verse-meaning">ಆದರೆ ಯಾರು ಅನಿರ್ದೇಶ್ಯವೂ ಅವ್ಯಕ್ತವೂ ಸರ್ವತ್ರಗವೂ ಅಚಿಂತ್ಯವೂ ಕೂಟಸ್ಥವೂ ಅಚಲವೂ ಧ್ರುವವೂ ಆಗಿರುವ <strong>ಅಕ್ಷರ</strong>ವನ್ನು ಉಪಾಸನೆ ಮಾಡುತ್ತಾರೆಯೋ, ಅಂಥವರು ನನ್ನನ್ನೇ ಹೊಂದುತ್ತಾರೆ.</p>
		<p class="description">ವೇದಾಂತದಲ್ಲಿನ <strong>ಅಕ್ಷರ</strong>ಕ್ಕೆ ಇಲ್ಲಿ ಏಳು ಲಕ್ಷಣಗಳನ್ನು ಹೇಳಿರುತ್ತದೆ.</p>
		<p class="description">೧. ಅನಿರ್ದೇಶ್ಯ: ಯಾವ ಶಬ್ದಗಳಿಂದಲೂ ಲಕ್ಷಣಗಳಿಂದಲೂ ತಿಳಿಸುವುದಕ್ಕೆ ಸಾಧ್ಯವಾಗದ ಸ್ವರೂಪ.</p>
		<p class="description">೨. ಅವ್ಯಕ್ತ: ಯಾವ ಪ್ರಮಾಣಗಳಿಂದಲೂ ತಿಳಿಸುವುದಕ್ಕೆ ಆಗದ, ನಾಮರೂಪರಹಿತವಾಗಿರುವ ತತ್ತ್ವ.</p>
		<p class="description">೩. ಸರ್ವತ್ರಗ: ಆಕಾಶದಂತೆ ಎಲ್ಲೆಲ್ಲಿಯೂ ತುಂಬಿರುವ ತತ್ತ್ವ.</p>
		<p class="description">೪. ಅಚಿಂತ್ಯ: ಯಾವ ಕರಣಗಳಿಗೂ ಪ್ರಮಾಣಗಳಿಗೂ ಗೋಚರವಲ್ಲದ್ದರಿಂದ ಇದನ್ನು ‘ಇಂಥದ್ದು’ ಎಂದು ಚಿಂತಿಸಲು ಸಾಧ್ಯವಿಲ್ಲ.</p>
		<p class="description">೫. ಕೂಟಸ್ಥ: ಕೂಟವೆಂದರೆ ಸುಳ್ಳು, ಮೋಸ, ಮಾಯೆ. ಈ ದ್ವೈತ ಪ್ರಪಂಚವೇ ಕೂಟ. ಇಂಥ ಕೂಟಕ್ಕೆ ಆಧಾರವಾಗಿರುವ ಸಾಕ್ಷಿತತ್ತ್ವ, ಅಥವಾ ಬೆಟ್ಟದಂತೆ ನಿರ್ವಿಕಾರಿಯಾಗಿರುವ ತತ್ತ್ವ.</p>
		<p class="description">೬. ಅಚಲ: ಚಲಿಸದಿರುವ, ಬದಲಾವಣೆಯಾಗದಿರುವ ತತ್ತ್ವ.</p>
		<p class="description">೭. ಧ್ರುವ: ಸತ್ಯವಾದ, ನಿತ್ಯವಾದ, ಪರಮಾರ್ಥತತ್ತ್ವ.</p>
		<p class="description">ಇಂಥ ಅಕ್ಷರವನ್ನು ತಾನೆಂದು ತಿಳಿದವರೇ ಆತ್ಮಜ್ಞಾನಿಗಳು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-008.11">
		<p class="intro-shloka">॥ ಓಂ ಸಾಧನರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಸಾಧನಂ ಕರ್ಮಯೋಗಸ್ತು ಸಾಧಕಸ್ಯ ಪ್ರಕೀರ್ತಿತಮ್।<br/>ಶಮ ಏವ ಹಿ ಸಿದ್ಧಸ್ಯ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸಾಧಕನಿಗೆ ಕರ್ಮಯೋಗವೇ ಸಾಧನವಾಗಿರುತ್ತದೆ. ಆದರೆ ಅವನೇ ಸಿದ್ಧನಾದರೆ, ಆಗ ಅಂಥವನಿಗೆ ಶಮವೇ ಕಾರಣವಾಗುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೧</span><br /><span class="num">೨೨೪.</span> ಎರಡೂ ಬೇಕು</h1>
		<p class="bhashya-verse">ಆರುರುಕ್ಷೋರ್ಮುನೇರ್ಯೋಗಂ ಕರ್ಮ ಕಾರಣಮುಚ್ಯತೇ।<br/>ಯೋಗಾರೂಢಸ್ಯ ತಸ್ಯೈವ ಶಮಃ ಕಾರಣಮುಚ್ಯತೇ॥</p>
		<p class="bhashya-verse-source">ಭಗವದ್ಗೀತಾ ೬-೩</p>
		<p class="bhashya-verse-meaning">ಯೋಗವನ್ನು ಏರಬೇಕೆಂದು ಪ್ರಯತ್ನಿಸುವ ಮುನಿಗೆ ಕರ್ಮವೇ ಕಾರಣವಾಗುತ್ತದೆ. ಇನ್ನು ಅವನೇ ಯೋಗಾರೂಢನಾಗಿಬಿಟ್ಟರೆ, ಅಂಥವನಿಗೆ ಶಮವೇ ಕಾರಣವಾಗುತ್ತದೆ.</p>
		<p class="description">ಒಂದು <strong>ಕರ್ಮ</strong>, ಇನ್ನೊಂದು <strong>ಶಮ</strong>. <strong>ಕರ್ಮ</strong>ವೆಂದರೆ ಮಾಡುವುದು, <strong>ಶಮ</strong>ವೆಂದರೆ ಬಿಡುವುದು. ಸಾಧಕರಿಗೆ <strong>ಕರ್ಮವು</strong> ಬೇಕೋ ಅಥವಾ <strong>ಶಮವು</strong> ಬೇಕೋ? ಅಧ್ಯಾತ್ಮಸಾಧಕರು ಕರ್ಮಗಳನ್ನು ಮಾಡಬೇಕೋ ಅಥವಾ ಬಿಟ್ಟುಬಿಡಬೇಕೋ? ಎಂಬ ಪ್ರಶ್ನೆಗೆ ಇಲ್ಲಿ ಗೀತಾಚಾರ್ಯನು ಸುಂದರವಾದ ಉತ್ತರವನ್ನು ಕೊಟ್ಟಿರುತ್ತಾನೆ.</p>
		<p class="description">ಮೊದಲಿಗೆ ಕರ್ಮಯೋಗವು ಬೇಕೇಬೇಕು. ಆಮೇಲೆ ಕರ್ಮವಾಗಲಿ ಕರ್ಮಯೋಗವಾಗಲಿ ಯಾವುದೂ ಬೇಕಾಗಿಲ್ಲ. ಮೊದಲಿಗೆ ಎಂದರೆ ಸಾಧನಾವಸ್ಥೆಯಲ್ಲಿ, ಆಮೇಲೆ ಎಂದರೆ ಸಿದ್ಧಾವಸ್ಥೆಯಲ್ಲಿ. ಧ್ಯಾನಯೋಗವನ್ನು ಪ್ರಾರಂಭಮಾಡುವಾಗ ಕರ್ಮಯೋಗವು ಅವಶ್ಯವಾಗಿ ಬೇಕೇಬೇಕು. ಕರ್ಮಯೋಗವು ಧ್ಯಾನಯೋಗಕ್ಕೆ ಬಹಿರಂಗ ಸಾಧನವು. ಧ್ಯಾನಯೋಗದಿಂದ ಫಲವನ್ನು ಪಡೆದ ಮೇಲೆ ಕರ್ಮಯೋಗವು ಬೇಕಾ ಗಿಲ್ಲ. ಗಣಿತವನ್ನು ಕಲಿಯುವಾಗ ಮಣಿಕಟ್ಟು, ಮಗ್ಗಿಪುಸ್ತಕ ಬೇಕೇಬೇಕು; ಗಣಿತಶಾಸ್ತ್ರದಲ್ಲಿ ಪಾರಂಗತನಾದ ಮೇಲೆ ಅವು ಬೇಕಾಗಿಲ್ಲ. ಅಲ್ಲವೆ? ಹಾಗೆಯೇ ಸಾಧಕರಿಗೆ <strong>ಕರ್ಮ</strong>, ಸಿದ್ಧರಿಗೆ <strong>ಶಮ</strong>; ಇದೇ ಸಾಧನರಹಸ್ಯ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.12">
		<p class="intro-shloka">॥ ಓಂ ಪ್ರಕೃತಿವಿಲಕ್ಷಣಾಯ ವಾಸುದೇವಾಯ ನಮಃ॥</p>
		<p class="shloka">ಪ್ರಕೃತೇರ್ವಶಮಾಪನ್ನಾಃ ಪ್ರಾಣಿನಃ ಸರ್ವ ಏವ ಹಿ।<br/>ಜಾಯಂತೇ ಚ ಮ್ರಿಯಂತೇ ಚ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಪ್ರಕೃತಿಗೆ ವಶರಾಗಿ ಸರ್ವಪ್ರಾಣಿಗಳೂ ಸೃಷ್ಟಿಕಾಲದಲ್ಲಿ ಹುಟ್ಟುತ್ತಾರೆ, ಪ್ರಲಯಕಾಲದಲ್ಲಿ ಸಾಯುತ್ತಾರೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೨</span><br /><span class="num">೨೨೫.</span> ಪ್ರಕೃತಿವಶರ ಹಣೆಬರಹ</h1>
		<p class="bhashya-verse">ಭೂತಗ್ರಾಮಃ ಸ ಏವಾಯಂ ಭೂತ್ವಾ ಭೂತ್ವಾ ಪ್ರಲೀಯತೇ।<br/>ರಾತ್ರ್ಯಾಗಮೇಽವಶಃ ಪಾರ್ಥ ಪ್ರಭವತ್ಯಹರಾಗಮೇ॥</p>
		<p class="bhashya-verse-source">ಭಗವದ್ಗೀತಾ ೮-೧೯</p>
		<p class="bhashya-verse-meaning">ಪ್ರಲಯಕಾಲವು ಒದಗಿದಾಗ ಅದೇ ಭೂತಸಮೂಹವು ಮತ್ತೆ ಮತ್ತೆ ಪ್ರಲಯವಾಗುತ್ತದೆ, ಮತ್ತು ಸೃಷ್ಟಿಯಲ್ಲಿ ಪುನಃ ಪುನಃ ಹುಟ್ಟುತ್ತದೆ.</p>
		<p class="description">ಭೂತಗ್ರಾಮವೆಂದರೆ ಪ್ರಾಣಿಸಮೂಹವು, ಸಕಲ ಜೀವಿಗಳು ಎಂದರ್ಥ. ಈ ಪ್ರಾಣಿಗಳು ಈಗ ಹುಟ್ಟಿರುವುದು ಹಿಂದಿನ ಜನ್ಮದ ಕರ್ಮಗಳ ಫಲದಿಂದ. ಆ ಕರ್ಮಫಲಗಳು ಸವೆಯಲಾಗಿ, ಈ ಜನ್ಮದಲ್ಲಿ ಮಾಡಿರುವ ಕರ್ಮಗಳ ಫಲವಾಗಿ ಪುನಃ ಇನ್ನೊಂದು ಜನ್ಮವನ್ನು ಹೊಂದಬೇಕು. ಇದಕ್ಕೆ ‘ಸಂಸಾರಚಕ್ರ’ ಎಂದು ಹೆಸರು.</p>
		<p class="description">ಹಿರಣ್ಯಗರ್ಭನ ಹಗಲೇ ಸಕಲಪ್ರಾಣಿಗಳ ಸೃಷ್ಟಿ. ಹಿರಣ್ಯಗರ್ಭನಿಗೆ ರಾತ್ರಿಯಾದರೆ ಅದೇ ಪ್ರಪಂಚದ ಪ್ರಲಯ. ಅವರವರ ಕರ್ಮಗಳಿಗೆ ಅನುಗುಣವಾಗಿ ಸಕಲ ಪ್ರಾಣಿಗಳೂ ಹುಟ್ಟುತ್ತಲೂ ಸಾಯುತ್ತಲೂ ಇರುತ್ತಾರೆ. ಹಗಲಾಯಿತೆಂದರೆ ಪ್ರಾಣಿಗಳೆಲ್ಲವೂ ಚುರುಕಾಗುತ್ತವೆಯಲ್ಲವೆ? ರಾತ್ರಿಯಾಯಿತೆಂದರೆ ಸಕಲ ಪ್ರಾಣಿಗಳೂ ನಿದ್ರೆಮಾಡುತ್ತವೆ.</p>
		<p class="description">ಬ್ರಹ್ಮದೇವನಿಗೆ ಹಗಲಾದರೆ ಅದೇ ಪ್ರಾಣಿಗಳ ಸೃಷ್ಟಿ, ಬ್ರಹ್ಮದೇವನಿಗೆ ರಾತ್ರಿಯಾದರೆ ಅದೇ ಸಕಲ ಪ್ರಾಣಿಗಳ ಪ್ರಲಯ. ಅವಿದ್ಯೆಯಿಂದ ಪ್ರೇರಿತರಾಗಿ ಕಾಮಕರ್ಮಗಳಿಗೆ ವಶರಾಗಿ ಸಕಲ ಜಂತುಗಳೂ ಜನ್ಮಮರಣಚಕ್ರದಲ್ಲಿ ಸಿಕ್ಕಿಕೊಂಡು ನರಳಾಡುತ್ತಿದ್ದಾರೆ. ಆತ್ಮಜ್ಞಾನದಿಂದ ಮಾತ್ರವೇ ಈ ಸಂಸಾರದಿಂದ ತಪ್ಪಿಸಿಕೊಳ್ಳಬಹುದು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-008.13">
		<p class="intro-shloka">॥ ಓಂ ಯೋಗಶಕ್ತಿಮತೇ ವಾಸುದೇವಾಯ ನಮಃ॥</p>
		<p class="shloka">ಸರ್ವಭೂತಸ್ಥಿತೋಽಪ್ಯಾತ್ಮಾ ಸರ್ವಭೂತವಿಲಕ್ಷಣಃ।<br/>ಈಶಸ್ಯ ಯೋಗಮಾಯೇಯಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಆತ್ಮನು ಸರ್ವಭೂತಗಳಲ್ಲಿದ್ದರೂ ಸರ್ವಭೂತಗಳಿಗಿಂತಲೂ ವಿಲಕ್ಷಣನಾಗಿದ್ದಾನೆ. ಇದು ಆತ್ಮನ ಯೋಗಮಾಯೆಯು.</p>
		<h1 class="level1-title" epub:type="title"><span class="date">ಆಗಸ್ಟ್ ೧೩</span><br /><span class="num">೨೨೬.</span> ಈಶ್ವರನ ಯೋಗಶಕ್ತಿ</h1>
		<p class="bhashya-verse">ನ ಚ ಮತ್ಸ್ಥಾನಿ ಭೂತಾನಿ ಪಶ್ಯ ಮೇ ಯೋಗಮೈಶ್ವರಮ್।<br/>ಭೂತಭೃನ್ನ ಚ ಭೂತಸ್ಥೋ ಮಮಾತ್ಮಾ ಭೂತಭಾವನಃ॥</p>
		<p class="bhashya-verse-source">ಭಗವದ್ಗೀತಾ ೯-೫</p>
		<p class="bhashya-verse-meaning">ಎಲೈ ಅರ್ಜುನನೆ, ಯಾವ ಭೂತಗಳೂ ನಿಜವಾಗಿ ನನ್ನಲ್ಲಿರುವುದಿಲ್ಲ. ಈಶ್ವರನಾದ ನನ್ನ ಈ ಯೋಗಮಹಿಮೆಯನ್ನು ನೋಡು. ನಾನು ಭೂತಗಳನ್ನು ಭರಿಸಿದ್ದರೂ ಭೂತಗಳಲ್ಲಿ ನಾನು ಇರುವುದಿಲ್ಲ. ನನ್ನ ಆತ್ಮನು ಭೂತಗಳಲ್ಲಿಲ್ಲ. ನಾನು ಭೂತಭಾವನನೂ ಆಗಿರುತ್ತೇನೆ.</p>
		<p class="description">ಈ ಸಮಸ್ತ ಪ್ರಪಂಚವು ನನ್ನಲ್ಲಿಯೇ ಪ್ರತಿಷ್ಠಿತವಾಗಿರುತ್ತದೆ ಎಂದೂ ನಿಜವಾಗಿ ನನ್ನಲ್ಲಿ ಯಾವ ಭೂತಗಳೂ ಪ್ರತಿಷ್ಠಿತವಾಗಿಲ್ಲ ಎಂದೂ ಹೇಳಿರುವುದು ಪರಸ್ಪರವಿರುದ್ಧವಾಗಿ ತೋರಿದರೂ ಇಲ್ಲಿ ಯಾವ ವಿರೋಧವೂ ಇರುವುದಿಲ್ಲ. ಅಸಂಸರ್ಗಿಯೂ ಅದ್ವಿತೀಯನೂ ಆಗಿರುವ ಪರಮಾತ್ಮನಿಗಿಂತ ಭಿನ್ನವಾಗಿ ಯಾವುದೊಂದು ಪದಾರ್ಥವೂ ನಿಜವಾಗಿ ಇಲ್ಲವಾದ್ದರಿಂದ ಭಗವಂತನಲ್ಲಿ ಯಾವ ವಸ್ತುಗಳೂ ನೆಲೆಗೊಂಡಿರುವುದಿಲ್ಲ. ಎಲ್ಲವೂ ಭಗವಂತನೇ ಆಗಿರುತ್ತದೆ ಎಂದರ್ಥ.</p>
		<p class="description">ಒಂದು ದೃಷ್ಟಿಯಿಂದ ನೋಡಿದಾಗ ಇಡೀ ವಿಶ್ವಕ್ಕೆಲ್ಲ ಭಗವಂತನೇ ಆಧಾರ; ಇನ್ನೊಂದು ದೃಷ್ಟಿಯಿಂದ ನೋಡಿದಾಗ ಎಲ್ಲವೂ ಭಗವಂತನೇ ಆಗಿದೆ. ಇದೇ ಈಶ್ವರನ ಯೋಗಮಾಯೆ, <strong>ಯೋಗಶಕ್ತಿ</strong> ; ಭೂತಗಳನ್ನೆಲ್ಲ ಈಶ್ವರನೇ ಧರಿಸಿದ್ದರೂ ಆ ಭೂತಗಳ ಸಂಬಂಧವು ಮಾತ್ರ ಆ ಭಗವಂತನಿಗೆ ಸ್ವಲ್ಪವೂ ಇಲ್ಲ. ಭಗವಂತನೇ ಸಕಲ ಭೂತಗಳನ್ನೂ ಸೃಷ್ಟಿಸುವವನೂ, ಕಾಪಾಡುವವನೂ, ಸಂಹರಿಸುವವನೂ ಆಗಿದ್ದಾನೆ. ಇಷ್ಟಾದರೂ ಅವನು ಮಾತ್ರ ಏನನ್ನೂ ಮಾಡುತ್ತಿಲ್ಲ. ಇದೇ <strong>ಈಶ್ವರನ ಯೋಗಶಕ್ತಿಯು</strong>.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.14">
		<p class="intro-shloka">॥ ಓಂ ವಿಶ್ವಬೀಜಬೀಜಾಯ ವಾಸುದೇವಾಯ ನಮಃ॥</p>
		<p class="shloka">ಚರಾಚರಾತ್ಮಕಂ ವಿಶ್ವಂ ಪರಂ ಬ್ರಹ್ಮೈವ ಕೇವಲಮ್।<br/>ಪರಸ್ಮಾತ್ ನಾಸ್ತಿ ವೈ ವಿಶ್ವಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಚರಾಚರಾತ್ಮಕವಾದ ವಿಶ್ವವೆಲ್ಲವೂ ಕೇವಲ ಪರಬ್ರಹ್ಮವೇ ಆಗಿರುತ್ತದೆ. ಬ್ರಹ್ಮಕ್ಕಿಂತ ಭಿನ್ನವಾಗಿ ವಿಶ್ವವೆಂಬುದು ಇಲ್ಲವೇ ಇಲ್ಲ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೪</span><br /><span class="num">೨೨೭.</span> ವಿಶ್ವವೆಲ್ಲವೂ ಬ್ರಹ್ಮವೇ</h1>
		<p class="bhashya-verse">ಯಚ್ಚಾಪಿ ಸರ್ವಭೂತಾನಾಂ ಬೀಜಂ ತದಹಮರ್ಜುನ।<br/>ನ ತದಸ್ತಿ ವಿನಾ ಯತ್ಸ್ಯಾತ್ ಮಯಾ ಭೂತಂ ಚರಾಚರಮ್॥</p>
		<p class="bhashya-verse-source">ಭಗವದ್ಗೀತಾ ೧೦-೩೯</p>
		<p class="bhashya-verse-meaning">ಅರ್ಜುನನೆ, ಸರ್ವಭೂತಗಳಿಗೂ ಯಾವುದು ಬೀಜವೋ ಅದು ನಾನೇ ಆಗಿದ್ದೇನೆ. ನಾನಿಲ್ಲದ, ನನ್ನ ಸಂಬಂಧವಿಲ್ಲದ ಭೂತವೆಂಬುದು ಚರವಾಗಲಿ ಅಚರವಾಗಲಿ ಯಾವುದೂ ಇಲ್ಲವೇ ಇಲ್ಲ.</p>
		<p class="description">ಪ್ರತಿಯೊಂದು ವಸ್ತುವಿಗೂ ಒಂದು ಬೀಜವು ಎಂದರೆ ಪ್ರರೋಹಕಾರಣವು ಇದ್ದೇ ಇರಬೇಕಷ್ಟೆ? ಕಾರಣವಿಲ್ಲದೆ ಕಾರ್ಯವೆಂಬುದು ಇಲ್ಲವೇ ಇಲ್ಲ. ಬೀಜವಿಲ್ಲದೆ ವೃಕ್ಷವಿಲ್ಲ, ಮಣ್ಣಿಲ್ಲದೆ ಮಡಕೆ ಕುಡಿಕೆಗಳಿಲ್ಲ, ಹತ್ತಿಯಿಲ್ಲದೆ ನೂಲಿಲ್ಲ, ನೂಲಿಲ್ಲದೆ ಬಟ್ಟೆಯಿಲ್ಲ, ಬಟ್ಟೆಯಿಲ್ಲದೆ ಉಡುಪುಗಳಿಲ್ಲ. ಹೀಗೆ ಪ್ರತಿಯೊಂದು ಪದಾರ್ಥಕ್ಕೂ ಒಂದೊಂದು ತನ್ನದೇ ಆದ ಬೀಜಶಕ್ತಿಯು ಇರಲೇ ಬೇಕು. ಸಕಲ ಬೀಜಗಳಿಗೂ ಮೂಲವಾದ ಶಕ್ತಿಯೆಂದರೆ ಅವ್ಯಾಕೃತ ಅಥವಾ ಅವ್ಯಕ್ತ. ಇದು ಪರಮಾತ್ಮನ ಅಧೀನ ವಾಗಿದೆ. ಈ ಅವ್ಯಾಕೃತಕ್ಕೂ ಬೀಜವೇ ಪರಮಾತ್ಮನು. ಪರಮಾತ್ಮನಲ್ಲಿಯೇ ಈ ಅವ್ಯಾಕೃತವು ಕಲ್ಪಿತವಾಗಿ ತೋರುತ್ತಿದೆ.</p>
		<p class="description">ಈ ಪ್ರಪಂಚವನ್ನು ಚರವೆಂದೂ ಅಚರವೆಂದೂ ಎರಡಾಗಿ ವಿಂಗಡಿಸಬಹುದು. ಚರವೆಂದರೆ ಜಂಗಮ, ಅಚರವೆಂದರೆ ಸ್ಥಾವರ. ಈ ಸ್ಥಾವರಜಂಗಮಾತ್ಮಕವಾದ ಪ್ರಪಂಚವು ಪರಮಾತ್ಮನಲ್ಲಿಯೇ ತೋರಬೇಕು. ಪರಬ್ರಹ್ಮದಲ್ಲಿಯೇ ಹುಟ್ಟಿ, ಬ್ರಹ್ಮದಲ್ಲಿಯೇ ಬದುಕಿರಬೇಕು. ಆದ್ದರಿಂದ ಈ ವಿಶ್ವವು ಪರಬ್ರಹ್ಮಸ್ವರೂಪವೇ ಆಗಿರುತ್ತದೆ. ನಿಜವಾಗಿ ನೋಡಿದರೆ ವಿಶ್ವವೆಲ್ಲವೂ ಪರಮಾತ್ಮನೇ ಆಗಿರುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.15">
		<p class="intro-shloka">॥ ಓಂ ಜನ್ಮಾಂತರರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಯದ್ಧ್ಯಾನೋ ಮೃತಿಕಾಲೇ ಸ್ಯಾತ್ ನರೋ ತತ್ರೈವ ಜಾಯತೇ।<br/>ಈಶಧ್ಯಾನಪರೋ ಭೂಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಮರಣಕಾಲದಲ್ಲಿ ಏನನ್ನು ಧ್ಯಾನಮಾಡುತ್ತಿರುತ್ತಾನೋ ಅದರಂತೆಯೇ ಹುಟ್ಟುತ್ತಾನೆ. ಆದ್ದರಿಂದ ಪರಮಾತ್ಮನನ್ನೇ ಸದಾ ಧ್ಯಾನಮಾಡುತ್ತಿರಬೇಕು.</p>
		<h1 class="level1-title" epub:type="title"><span class="date">ಆಗಸ್ಟ್ ೧೫</span><br /><span class="num">೨೨೮.</span> ಸ್ಮರಣೆಗೆ ತಕ್ಕ ಜನ್ಮಾಂತರ</h1>
		<p class="bhashya-verse">ಯಂ ಯಂ ವಾಪಿ ಸ್ಮರನ್ ಭಾವಂ ತ್ಯಜತ್ಯಂತೇ ಕಲೇವರಮ್।<br/>ತಂ ತಮೇವೈತಿ ಕೌಂತೇಯ ಸದಾ ತದ್ಭಾವಭಾವಿತಃ॥</p>
		<p class="bhashya-verse-source">ಭಗವದ್ಗೀತಾ ೮-೬</p>
		<p class="bhashya-verse-meaning">ಕೌಂತೇಯನೆ, ಮನುಷ್ಯನು ಯಾವ ಯಾವ ದೇವತೆಯನ್ನು ಸ್ಮರಿಸುತ್ತಾ ಕೊನೆಯಲ್ಲಿ ತನ್ನ ಶರೀರವನ್ನು ತ್ಯಜಿಸುತ್ತಾನೆಯೋ, ಸದಾ ಆ ಭಾವನೆಯಿಂದ ಕೂಡಿದವನಾಗಿ ಆಯಾ ದೇವತೆಯನ್ನೇ ಸೇರುತ್ತಾನೆ.</p>
		<p class="description"><strong>ಯಾ ಮತಿಃ ಸಾ ಗತಿಃ</strong>, ಎಂಥ ಭಾವನೆಯೋ ಅಂಥ ಗತಿಯು. ಭಾವನೆ, ಚಿಂತನೆ, ಧ್ಯಾನ, ಅನುಸಂಧಾನ—ಎಲ್ಲವೂ ಒಂದೇ. ಪ್ರತಿಯೊಬ್ಬ ಮಾನವನಿಗೂ ಅವನವನದೇ ಆದ ಸ್ವಭಾವವೆಂಬುದು ಇರುತ್ತದೆ. ಅದನ್ನು ಬದಲಾವಣೆಮಾಡಲು ಯಾರಿಂದಲೂ ಸಾಧ್ಯವಿಲ್ಲ. ಭಾವನೆಗಳು ಪ್ರತಿಯೊಬ್ಬ ಮಾನವನಿಗೂ ಭಿನ್ನವಿಭಿನ್ನವಾಗಿರುತ್ತವೆ.</p>
		<p class="description">ಸಾಯುವ ಕಾಲದಲ್ಲಿ ಎಂಥ ಭಾವನೆಯು ಪ್ರಬಲವಾಗಿರುತ್ತದೆಯೋ, ಅದಕ್ಕೆ ತಕ್ಕ ಜನ್ಮವನ್ನೇ ಮಾನವನು ಮುಂದೆ ಹೊಂದುತ್ತಾನೆ. ಲೌಕಿಕವಾದ ಧನ, ಕನಕ, ಗೃಹ, ವಾಹನಗಳನ್ನೇ ಚಿಂತಿಸುತ್ತಾ ಸತ್ತರೆ ಅಂಥವನಿಗೆ ಮುಂದಿನ ಜನ್ಮದಲ್ಲಿ ಧನಕನಕಾದಿಗಳೇ ಸಮೃದ್ಧವಾಗಿ ದೊರಕುತ್ತವೆ. ತನ್ನ ಇಷ್ಟದೇವತೆಗಳನ್ನು ಧ್ಯಾನಮಾಡುತ್ತಾ ಮೃತನಾದರೆ ಅಂಥವನು ಆಯಾ ದೇವತೆಗಳನ್ನೇ ಹೋಗಿ ಸೇರುತ್ತಾನೆ. ಇನ್ನು ಭಗವಂತನನ್ನೇ ಸ್ಮರಿಸುತ್ತಾ ಮೃತನಾದರೆ ಅಂಥವನು ಭಗವಂತನನ್ನೇ ಸೇರಿಕೊಳ್ಳುತ್ತಾನೆ. ಆದರೆ ಮರಣಕಾಲದಲ್ಲಿ ಭಗವಂತನ ಧ್ಯಾನವು ಎಲ್ಲರಿಗೂ ಬರುವುದು ಸುಲಭವೇನಲ್ಲ. ಆದ್ದರಿಂದ ವಿವೇಕಿಯಾದ ಸಾಧಕನು ಸದಾ ಭಗವಂತನ ಸ್ಮರಣೆಯನ್ನೇ ಮಾಡುತ್ತಿರಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.16">
		<p class="intro-shloka">॥ ಓಂ ಸೂಕ್ಷ್ಮಾತಿಸೂಕ್ಷ್ಮಾಯ ವಾಸುದೇವಾಯ ನಮಃ॥</p>
		<p class="shloka">ಬಹಿರಂತಃ ಸದಾ ಸೂಕ್ಷ್ಮಂ ವ್ಯಾಪಕಂ ದೂರಮೇವ ಚ।<br/>ಪ್ರಮಾಣಾಗೋಚರಂ ಬ್ರಹ್ಮ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಬ್ರಹ್ಮವು ಹೊರಗೂ ಒಳಗೂ ತುಂಬಿಕೊಂಡು ಸೂಕ್ಷ್ಮವೂ ವ್ಯಾಪಕವೂ ಆಗಿದ್ದು ; ಅಜ್ಞಾನಿಗಳಿಗೆ ದೂರವಾಗಿದ್ದು, ಪ್ರಮಾಣಾಗೋಚರವೂ ಆಗಿದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೬</span><br /><span class="num">೨೨೯.</span> ಬ್ರಹ್ಮದ ಏಳು ಲಕ್ಷಣಗಳು</h1>
		<p class="bhashya-verse">ಬಹಿರಂತಶ್ಚ ಭೂತಾನಾಮ್ ಅಚರಂ ಚರಮೇವ ಚ।<br/>ಸೂಕ್ಷ್ಮತ್ವಾತ್ತದವಿಜ್ಞೇಯಂ ದೂರಸ್ಥಂ ಚಾಂತಿಕೇ ಚ ತತ್॥</p>
		<p class="bhashya-verse-source">ಭಗವದ್ಗೀತಾ ೧೩-೧೫</p>
		<p class="bhashya-verse-meaning">ಪರಬ್ರಹ್ಮವು ಪ್ರಾಣಿಗಳ ಹೊರಗೂ ಒಳಗೂ ಇದ್ದು ಚರವೂ ಅಚರವೂ ಆಗಿರುತ್ತದೆ. ಸೂಕ್ಷ್ಮವಾದ್ದರಿಂದ ಬ್ರಹ್ಮವು ಅವಿಜ್ಞೇಯ. ಬ್ರಹ್ಮವು ದೂರದಲ್ಲಿಯೂ ಇದೆ, ಹತ್ತಿರದಲ್ಲಿಯೂ ಇರುತ್ತದೆ.</p>
		<p class="description">೧. ಬಹಿಃ—ಪ್ರಾಣಿಗಳ ಹೊರಗೆ ತುಂಬಿಕೊಂಡು ಇರುವುದೂ ಬ್ರಹ್ಮವೇ. ದೇಹದ ಹೊರಗಡೆಯಲ್ಲಿರುವುದೆಲ್ಲವೂ ಪರಬ್ರಹ್ಮವೇ.</p>
		<p class="description">೨. ಅಂತಃ—ಒಳಗಡೆಯಲ್ಲಿ ಇರುವುದೂ ಬ್ರಹ್ಮವೇ. ದೇಹ ಇಂದ್ರಿಯ ಮನಸ್ಸು, ಪ್ರಾಣಗಳೊಳಗೆ ತುಂಬಿರುವುದೂ ಪರಬ್ರಹ್ಮವೇ.</p>
		<p class="description">೩. ಅಚರಂ—ಸ್ವತಃ ಚಲನರಹಿತವಾದದ್ದು. ಕೂಟಸ್ಥನಿತ್ಯವೂ ನಿರ್ವಿ ಕಾರವೂ ಆದದ್ದೇ ಪರಬ್ರಹ್ಮವು.</p>
		<p class="description">೪. ಚರಮೇವ—ಎಲ್ಲ ಕಡೆಗಳಲ್ಲೂ ವ್ಯಾಪಕವಾದದ್ದು. ಆಕಾಶದಂತೆ ಪರಬ್ರಹ್ಮವು ಸರ್ವತ್ರ ತುಂಬಿಕೊಂಡಿರುವುದು.</p>
		<p class="description">೫. ಅವಿಜ್ಞೇಯಂ—ಸೂಕ್ಷ್ಮವಾದ್ದರಿಂದ ಯಾವ ಪ್ರಮಾಣಗಳಿಗೂ ಗೋಚರವಾದದ್ದಲ್ಲ. ಪರಬ್ರಹ್ಮವು ಕರಣಗಳಿಗೆ ವಿಷಯವಲ್ಲದ್ದು.</p>
		<p class="description">೬. ದೂರಸ್ಥಂ—ತಮ್ಮ ಆತ್ಮನೇ ಬ್ರಹ್ಮವೆಂದು ತಿಳಿಯದ ಅಜ್ಞಾನಿಗಳಿಗೆ ಬ್ರಹ್ಮವು ತುಂಬಾ ದೂರದಲ್ಲಿರುವಂತೆ ತೋರುತ್ತದೆ.</p>
		<p class="description">೭. ಅಂತಿಕೇ—ಸರಿಯಾಗಿ ವಿವೇಕದಿಂದ ಅನುಭವದಿಂದ ತಿಳಿದ ಬ್ರಹ್ಮಜ್ಞಾನಿಗಳಿಗೆ ಬ್ರಹ್ಮವು ತಮ್ಮ ಆತ್ಮನೇ ಆಗಿರುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.17">
		<p class="intro-shloka">॥ ಓಮ್ ಆತ್ಮತೃಪ್ತಾಯ ವಾಸುದೇವಾಯ ನಮಃ॥</p>
		<p class="shloka">ಆತ್ಮನ್ಯೇವ ತು ತುಷ್ಟಸ್ಯ ಆತ್ಮನಿಷ್ಠಸ್ಯ ವೇದಿನಃ।<br/>ಕರ್ತವ್ಯಂ ನಾಸ್ತಿ ವೈ ಕಿಂಚಿತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಆತ್ಮನಲ್ಲಿಯೇ ಸಂತುಷ್ಟನಾಗಿ ಆತ್ಮನಿಷ್ಠನಾದ ಆತ್ಮಜ್ಞಾನಿಗೆ ಕರ್ತವ್ಯವೆಂಬುದು ಸ್ವಲ್ಪವೂ ಇರುವದೇ ಇಲ್ಲ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೭</span><br /><span class="num">೨೩೦.</span> ಆತ್ಮನಿಷ್ಠನಿಗೆ ಮೂರು ಲಕ್ಷಣಗಳು</h1>
		<p class="bhashya-verse">ಯಸ್ತ್ವಾತ್ಮರತಿರೇವ ಸ್ಯಾತ್ ಆತ್ಮತೃಪ್ತಶ್ಚ ಮಾನವಃ।<br/>ಆತ್ಮನ್ಯೇವ ಚ ಸಂತುಷ್ಟಃ ತಸ್ಯ ಕಾರ್ಯಂ ನ ವಿದ್ಯತೇ॥</p>
		<p class="bhashya-verse-source">ಭಗವದ್ಗೀತಾ ೩-೧೭</p>
		<p class="bhashya-verse-meaning">ಆತ್ಮನಿಷ್ಠನಾದ ಯಾವ ಜ್ಞಾನಿಯು ಆತ್ಮರತಿಯೂ ಆತ್ಮತೃಪ್ತನೂ ಆಗಿರುತ್ತಾನೆಯೋ, ಮತ್ತು ಆತ್ಮನಲ್ಲಿಯೇ ಸಂತುಷ್ಟನೂ ಆಗಿರುತ್ತಾನೆಯೋ, ಅಂಥವನಿಗೆ ಕರ್ತವ್ಯವೆಂಬುದು ಇರುವುದಿಲ್ಲ.</p>
		<p class="description">ಆತ್ಮಜ್ಞಾನಿಯನ್ನು ಮೂರು ಲಕ್ಷಣಗಳಿಂದ ಇಲ್ಲಿ ಸ್ತುತಿಸಿದೆ.</p>
		<p class="description">೧. ಆತ್ಮರತಿಃ—ಆತ್ಮನಲ್ಲಿಯೇ ರತನಾಗಿರುವವನು. ಆತ್ಮಜ್ಞಾನಿಗೆ ಆತ್ಮನಲ್ಲಿಯೇ ಸದಾ ರತಿ, ರಮಣವು ಇರುತ್ತದೆ. ಅಜ್ಞಾನಿಗಳಿಗೆ ವಿಷಯಗಳಲ್ಲಿ ಆನಂದವಿದ್ದರೆ ಆತ್ಮಜ್ಞಾನಿಗೆ ತನ್ನಲ್ಲಿಯೇ ಸದಾ ಆನಂದವು ಇರುತ್ತದೆ. ಇವನಿಗೆ ಹೊರಗಿನ ಅನಾತ್ಮವಸ್ತುಗಳಲ್ಲಿ ಆಸಕ್ತಿಯಾಗಲಿ, ಆನಂದವಾಗಲಿ ಇರುವುದಿಲ್ಲ.</p>
		<p class="description">೨. ಆತ್ಮತೃಪ್ತಃ—ಆತ್ಮನಲ್ಲಿ ಆತ್ಮನಿಂದ ತೃಪ್ತನಾಗಿರುತ್ತಾನೆ. ತಾನೇ ಪರಿಪೂರ್ಣನಾದ ಆತ್ಮನೆಂದು ತಿಳಿದಿರುವ ಆತ್ಮಜ್ಞಾನಿಗೆ ಹೊರಗಿನ ವಿಷಯಗಳಿಂದ ತೃಪ್ತಿಯೆಂಬುದು ಉಂಟಾಗಬೇಕಾಗಿಲ್ಲ. ಕಾಮಗಳ ಅನುಭೋಗದಿಂದ ತೃಪ್ತಿಯೆಂಬುದು ಎಂದೆಂದಿಗೂ ಸಿಗಲಾರದು. ಜ್ಞಾನಿಯು ನಿತ್ಯಾತ್ಮನಲ್ಲಿ ಸಂತೃಪ್ತನಾಗಿರುತ್ತಾನೆ.</p>
		<p class="description">೩. ಆತ್ಮಸಂತುಷ್ಟಃ—ಆತ್ಮನಲ್ಲಿಯೇ ಸಂಪೂರ್ಣವಾದ ತುಷ್ಟಿಯನ್ನು ಹೊಂದಿರುತ್ತಾನೆ. ತುಷ್ಟಿಯೆಂದರೆ ತೋಷ, ತೋಷವೆಂದರೆ ಆನಂದ. ಆತ್ಮನಲ್ಲಿಯೇ ಸದಾ ರತಿಯನ್ನೂ ತೃಪ್ತಿಯನ್ನೂ ಕಂಡವನಿವನು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.18">
		<p class="intro-shloka">॥ ಓಂ ಯೋಗಮಾಯಾವಿನೇ ವಾಸುದೇವಾಯ ನಮಃ॥</p>
		<p class="shloka">ಅವಿದ್ಯಾದೋಷಗ್ರಸ್ತತ್ವಾತ್ ಮೂಢೋಽಯಂ ಪ್ರಾಕೃತೋ ಜನಃ।<br/>ಆತ್ಮಾನಂ ನಾಭಿಜಾನಾತಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಮೂಢರಾದ ಪ್ರಾಕೃತಜನಗಳು ಅವಿದ್ಯಾದೋಷಕ್ಕೆ ವಶರಾಗಿರುವುದರಿಂದ ಆತ್ಮನನ್ನು ಅರಿತುಕೊಳ್ಳಲು ಸಾಧ್ಯವಾಗುತ್ತಿಲ್ಲ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೮</span><br /><span class="num">೨೩೧.</span> ಮಾಯಾಪ್ರಭಾವವಿದು!</h1>
		<p class="bhashya-verse">ನಾಹಂ ಪ್ರಕಾಶಃ ಸರ್ವಸ್ಯ ಯೋಗಮಾಯಾಸಮಾವೃತಃ।<br/>ಮೂಢೋಽಯಂ ನಾಭಿಜಾನಾತಿ ಲೋಕೋ ಮಾಮಜಮವ್ಯಯಮ್॥</p>
		<p class="bhashya-verse-source">ಭಗವದ್ಗೀತಾ ೭-೨೫</p>
		<p class="bhashya-verse-meaning">ಯೋಗಮಾಯೆಯಿಂದ ಸಮಾವೃತನಾಗಿರುವುದರಿಂದ ನಾನು ಎಲ್ಲರಿಗೂ ಅರ್ಥವಾಗುವವನಲ್ಲ. ಮೂಢರಾದ ಅಜ್ಞಾನಿಗಳು ನನ್ನನ್ನು ಅಜನೆಂದೂ ಅವ್ಯಯನೆಂದೂ ಗುರುತಿಸಿ ಸರಿಯಾಗಿ ತಿಳಿಯಲಾರರು.</p>
		<p class="description">ಶ್ರೀಕೃಷ್ಣನು ಈ ಮಾತನ್ನು ತಾನೇ ತನ್ನ ವಿಷಯಕ್ಕೆ ಸಂಕಟದಿಂದ ಇಲ್ಲಿ ಹೇಳುತ್ತಿದ್ದಾನೆ. ಅಜ್ಞಾನಿಗಳು ಪರಮಾತ್ಮನನ್ನೇ ಕಾಣುತ್ತಿದ್ದರೂ ನಾಮರೂಪೋಪಾಧಿಗಳಷ್ಟನ್ನೇ ಕಣ್ಣುಗಳಿಂದ ನೋಡಬಲ್ಲರು. ಈ ಅವಿದ್ಯಾಕಲ್ಪಿತವಾದ ನಾಮರೂಪಗಳೇ ಮಾಯೆಯು. ನಾಮರೂಪಗುಣಧರ್ಮಕ್ರಿಯೆಗಳೆಲ್ಲವೂ ಉಪಾಧಿಗಳಿಗೆ ಮಾತ್ರ ಸಂಬಂಧಪಟ್ಟ ಅನಾತ್ಮಧರ್ಮಗಳು. ಇವುಗಳಲ್ಲಿಯೇ ಮುಳುಗಿರುವ ಅವಿವೇಕಿಗಳಿಗೆ ಭಗವಂತನ ನಿಜವಾದ ಸ್ವರೂಪವು ತಿಳಿದೀತೆ? ಭಗವದ್ಭಕ್ತರಾದ ಸುಕೃತಿಗಳಿಗೆ ಮಾತ್ರ ಭಗವಂತನ ನಿಜಸ್ವರೂಪದ ಅರಿವು ಉಂಟಾಗುತ್ತದೆ.</p>
		<p class="description">ಹಾಗಾದರೆ ಭಗವಂತನ ನಿಜಸ್ವರೂಪವು ಹೇಗಿದೆ? ಎಂದರೆ, ಅಜವೂ ಅವ್ಯಯವೂ ಆಗಿರುತ್ತದೆ. <strong>ನ ಜಾಯತೇ ಇತಿ ಅಜಃ</strong>, <strong>ನ ವ್ಯೇತಿ ಇತಿ ಅವ್ಯಯಃ</strong>. ಅಜನೆಂದರೆ ಜನ್ಮವಿಲ್ಲದವನು, ಅವ್ಯಯನೆಂದರೆ ಬದಲಾವಣೆಯಿಲ್ಲದವನು. ಕರ್ಮಗಳಿಗೆ ಅಧೀನನಾಗದ ಭಗವಂತನಿಗೆ ಜನ್ಮವೂ ಇಲ್ಲ, ಅವಯವರಹಿತನಾದ ಭಗವಂತನಿಗೆ ನಾಶವೂ ಇಲ್ಲ. ಈ ರಹಸ್ಯವು ಭಕ್ತರಿಗೆ ಮಾತ್ರ ಅರ್ಥವಾಗುತ್ತದೆ. ಅಜ್ಞರು ಇದನ್ನು ಅರಿಯರು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.19">
		<p class="intro-shloka">॥ ಓಂ ‘ಸತ್’ಶಬ್ದರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಯಜ್ಞದಾನಾದಿಷು ಶ್ರದ್ಧಾ ‘ಸತ್’ ಶಬ್ದೇನಾಭಿಲಪ್ಯತೇ।<br/>ಈಶಾರ್ಪಿತಂ ಚ ‘ಸತ್’ ಕರ್ಮ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಜ್ಞದಾನಾದಿಗಳಲ್ಲಿ ಇರುವ ಶ್ರದ್ಧೆಯು ‘ಸತ್’ ಎಂದು ಕರೆಯಲ್ಪಡುತ್ತದೆ. ಈಶ್ವರಾರ್ಪಿತ ಕರ್ಮವೂ ‘ಸತ್’ ಎಂದೇ ಹೇಳಲ್ಪಡುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೧೯</span><br /><span class="num">೨೩೨.</span> “ಸತ್”ಶಬ್ದದ ಮಹತ್ತ್ವ</h1>
		<p class="bhashya-verse">ಯಜ್ಞೇ ತಪಸಿ ದಾನೇ ಚ ಸ್ಥಿತಿಃ ಸದಿತಿ ಚೋಚ್ಯತೇ।<br/>ಕರ್ಮ ಚೈವ ತದರ್ಥೀಯಂ ಸದಿತ್ಯೇವಾಭಿಧೀಯತೇ॥</p>
		<p class="bhashya-verse-source">ಭಗವದ್ಗೀತಾ ೧೭-೨೭</p>
		<p class="bhashya-verse-meaning">ಯಜ್ಞದಲ್ಲಿಯೂ ತಪಸ್ಸಿನಲ್ಲಿಯೂ ಮತ್ತು ದಾನದಲ್ಲಿಯೂ ಇರುವ ಶ್ರದ್ಧೆಗೆ ‘ಸತ್’ ಎಂದು ಹೆಸರು. ಭಗವಂತನಿಗೋಸ್ಕರವಾಗಿ ಮಾಡುವ ಸಾತ್ತ್ವಿಕ ಕರ್ಮಗಳೂ ‘ಸತ್’ ಎಂದೇ ಕರೆಯಲ್ಪಡುತ್ತವೆ.</p>
		<p class="description">‘ಸತ್’ ಎನ್ನುವ ಒಂದು ಶಬ್ದವು ವೇದಾಂತದಲ್ಲಿ ಮತ್ತೆ ಮತ್ತೆ ಬಳಸಲ್ಪಡುತ್ತದೆ. <strong>ಅಸ್ತೀತಿ ಸತ್</strong>. ಇರುವ ವಸ್ತು ಎಂದರ್ಥ. ಈ ಶ್ಲೋಕದಲ್ಲಿ ‘ಸತ್’ ಶಬ್ದದ ಸ್ವಾರಸ್ಯವನ್ನು ಭಗವಂತನು ಸುಂದರವಾಗಿ ತಿಳಿಸಿರುತ್ತಾನೆ. ಯಜ್ಞದಾನತಪಸ್ಸುಗಳೆಂದರೆ ವೇದೋಕ್ತವಾದ ಕರ್ಮಗಳು. ಇವುಗಳನ್ನು ಮಾಡುವಾಗ ಮನಸ್ಸಿನಲ್ಲಿ ಒಂದು <strong>ಸ್ಥಿತಿ</strong>ಯು ಇರುತ್ತದೆ. ಅದೇ ಸಾತ್ತ್ವಿಕವಾದ ನಿಷ್ಠೆ, ಶ್ರದ್ಧಾ ಭಾವನೆಗಳು. ಇದಕ್ಕೆ <strong>ಸತ್</strong> ಎಂದು ಹೆಸರು. ಈ ಭಾವನೆಯಿಂದಲೇ ಕರ್ಮಿಗಳು ನಿತ್ಯವಾದ, ಸಾತ್ತ್ವಿಕವಾದ ಫಲಗಳನ್ನು ಹೊಂದುತ್ತಾರೆ.</p>
		<p class="description">ಇನ್ನು ಭಗವಂತನಿಗಾಗಿ ಮಾಡುವ ಯಾವುದೇ ಕರ್ಮಗಳಾದರೂ ಅವೆಲ್ಲವೂ <strong>ಸತ್</strong> ಶಬ್ದಕ್ಕೆ ವಾಚ್ಯವೇ ಆಗಿರುತ್ತವೆ. ಕರ್ತೃತ್ವಬುದ್ಧಿಯೇ <strong>ಅಸತ್</strong>. ಕರ್ತೃತ್ವ ಬುದ್ಧಿಯಿಲ್ಲದಿರುವ, ಭಗವಂತನ ಸಂಬಂಧವುಳ್ಳ ಎಲ್ಲ ಕರ್ಮಗಳೂ <strong>ಸತ್</strong> ಎನಿಸುತ್ತವೆ. ಏಕೆಂದರೆ ಇಂಥ ಕರ್ಮಗಳಿಗೆ ಸತ್ ಫಲಗಳೇ ದೊರಕುತ್ತವೆ. ಭಗವಂತನ ಸ್ಮರಣೆಯಿಂದ, ಭಗವಂತನ ಸಂಬಂಧದಿಂದ ಎಲ್ಲವೂ ಶುಭವೇ ಆಗುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.20">
		<p class="intro-shloka">॥ ಓಂ ಸರ್ವಸಮಾತ್ಮವಿದೇ ವಾಸುದೇವಾಯ ನಮಃ॥</p>
		<p class="shloka">ವೇತ್ತಿ ಭಿನ್ನೇಷು ದೇಹೇಷು ಭಿನ್ನಾನೇವಾತ್ಮನಃ ಸದಾ।<br/>ರಾಜಸಂ ಜ್ಞಾನಮೇತದ್ಧಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಭಿನ್ನವಾದ ದೇಹಗಳಲ್ಲಿ ಭಿನ್ನರಾಗಿರುವ ಆತ್ಮರುಗಳನ್ನೇ ಕಾಣುವುದಕ್ಕೆ <strong>ರಾಜಸಜ್ಞಾನ</strong>ವೆಂದು ಹೆಸರು.</p>
		<h1 class="level1-title" epub:type="title"><span class="date">ಆಗಸ್ಟ್ ೨೦</span><br /><span class="num">೨೩೩.</span> ರಾಜಸಜ್ಞಾನವಿದು!</h1>
		<p class="bhashya-verse">ಪೃಥಕ್ತ್ವೇನ ತು ಯಜ್ಜ್ಞಾನಂ ನಾನಾಭಾವಾನ್ ಪೃಥಗ್ವಿಧಾನ್।<br/>ವೇತ್ತಿ ಸರ್ವೇಷು ಭೂತೇಷು ತಜ್ಜ್ಞಾನಂ ವಿದ್ಧಿ ರಾಜಸಮ್॥</p>
		<p class="bhashya-verse-source">ಭಗವದ್ಗೀತಾ ೧೮-೨೧</p>
		<p class="bhashya-verse-meaning">ಪ್ರತಿಯೊಂದು ಶರೀರದಲ್ಲಿಯೂ ಬೇರೆಬೇರೆಯ ಆತ್ಮರುಗಳನ್ನು ಯಾವುದರಿಂದ ಮನುಷ್ಯನು ತಿಳಿಯುತ್ತಾನೆಯೋ, ಅಂಥ ಜ್ಞಾನವನ್ನು, ಎಲೈ ಅರ್ಜುನನೆ, <strong>ರಾಜಸ</strong>ವೆಂದು ತಿಳಿ.</p>
		<p class="description">ಜ್ಞಾನವೆಂದರೆ ತಿಳುವಳಿಕೆ. ಸರಿಯಾದ ತಿಳುವಳಿಕೆ, ಭಿನ್ನವಾದ ತಿಳುವಳಿಕೆ ಮತ್ತು ವಿರುದ್ಧವಾದ ತಿಳುವಳಿಕೆ ಎಂದು ಜ್ಞಾನದಲ್ಲಿ ಮೂರು ವಿಧವಿದೆ. ಇಲ್ಲಿ ಪ್ರಕೃತದಲ್ಲಿ <strong>ರಾಜಸಜ್ಞಾನ</strong>ದ ಲಕ್ಷಣವನ್ನು ತಿಳಿಸಿದೆ.</p>
		<p class="description">ಎಷ್ಟು ದೇಹಗಳಿರುತ್ತವೆಯೋ ಅಷ್ಟು ಆತ್ಮರುಗಳನ್ನು ಕಾಣುವುದೇ <strong>ರಾಜಸಜ್ಞಾನ</strong>ವೆನಿಸುತ್ತದೆ. ಒಂದೊಂದು ದೇಹಕ್ಕೂ ಒಬ್ಬೊಬ್ಬ ಆತ್ಮನಿದ್ದಾನೆಂದೂ ಆ ಪ್ರತಿಯೊಬ್ಬ ಆತ್ಮನೂ ಪರಸ್ಪರ ವಿಲಕ್ಷಣನೆಂದೂ ತಿಳಿಯುವುದೇ <strong>ರಾಜಸಜ್ಞಾನ</strong>ವು. ದೇಹಗಳು ಅನೇಕವಾಗಿರುವಂತೆ ಆತ್ಮರೂ ಅನೇಕರಾಗಿದ್ದಾರೆಂದೂ ದೇಹಗಳ ಆಕಾರಕ್ಕೆ ತಕ್ಕಂತೆ ಅನೇಕಾತ್ಮರುಗಳಿದ್ದಾರೆಂದೂ ತಿಳಿಯುವುದೇ <strong>ರಾಜಸಜ್ಞಾನ</strong>ವು.</p>
		<p class="description">ದೇಹಗಳು ಆತ್ಮನಿಗೆ ಉಪಾಧಿಮಾತ್ರವಾಗಿರುವುದರಿಂದಲೂ, ಅನಿತ್ಯವಾದ್ದರಿಂದಲೂ, ನಿತ್ಯವಿಕಾರಿಗಳಾದ್ದರಿಂದಲೂ, ದೇಹಗಳಿಗೂ ಆತ್ಮನಿಗೂ ಯಾವ ಯಾವ ಸಂಬಂಧವೂ ಇರುವುದಿಲ್ಲ. ಆತ್ಮನು ಆಕಾಶದಂತೆ ಸರ್ವಸಮನಾಗಿದ್ದಾನೆಂದು ತಿಳಿಯದೆ ಒಂದೊಂದು ದೇಹಕ್ಕೂ ಒಬ್ಬೊಬ್ಬ ಆತ್ಮನಿದ್ದಾನೆಂದು ತಿಳಿಯುವುದೇ <strong>ರಾಜಸಜ್ಞಾನ</strong>ವು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.21">
		<p class="intro-shloka">॥ ಓಮ್ ಆಸುರೀಸಂಪದ್ರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ದಂಭೋ ದರ್ಪೋಽತಿಮಾನಶ್ಚ ಕ್ರೋಧಃ ಪಾರುಷ್ಯಮೇವ ಚ।<br/><strong>ಆಸುರೀ</strong> ಸಂಪದೇವೈಷಾ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ದಂಭ, ದರ್ಪ, ಅತಿಮಾನ, ಕ್ರೋಧ, ಕಠೋರವಾದ ಮಾತುಗಳು– ಇದೆಲ್ಲವೂ <strong>ಆಸುರೀ ಸಂಪತ್ತೇ</strong> ಆಗಿರುತ್ತವೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೧</span><br /><span class="num">೨೩೪.</span> ಇವು ಅಸುರರ ಆಸ್ತಿಗಳು</h1>
		<p class="bhashya-verse">ದಂಭೋ ದರ್ಪೋಽತಿಮಾನಶ್ಚ ಕ್ರೋಧಃ ಪಾರುಷ್ಯಮೇವ ಚ।<br/>ಅಜ್ಞಾನಂ ಚಾಭಿಜಾತಸ್ಯ ಪಾರ್ಥ ಸಂಪದಮಾಸುರೀಮ್॥</p>
		<p class="bhashya-verse-source">ಭಗವದ್ಗೀತಾ ೧೬-೪</p>
		<p class="bhashya-verse-meaning">ದಂಭ, ದರ್ಪ, ಅತಿಮಾನ, ಕ್ರೋಧ, ಕಠೋರತೆ ಮತ್ತು ಅಜ್ಞಾನ, ಈ ಗುಣಗಳು ಆಸುರೀಸಂಪತ್ತನ್ನು ಹೊಂದಿ ಹುಟ್ಟಿರುವ ಮನುಷ್ಯರ ಲಕ್ಷಣವಾಗಿರುತ್ತವೆ.</p>
		<p class="description"><strong>ಅಸುಷು ರಮಂತೇ ಇತಿ ಅಸುರಾಃ</strong>; ತಮ್ಮ ಶರೀರೇಂದ್ರಿಯ ಪ್ರಾಣಗಳಲ್ಲಿ ರತರಾಗಿರುವವರೇ ಅಸುರರು. ಇವರ ಆರು ಲಕ್ಷಣಗಳಿವು:</p>
		<p class="description">೧.<strong>ದಂಭ</strong>—ಧರ್ಮಧ್ವಜಿತ್ವವು. ತಾವು ಹೆಚ್ಚಿನ ಧರ್ಮಾನುಷ್ಠಾನ ತತ್ಪರರೆಂದು ಇತರರಿಗೆ ತೋರ್ಪಡಿಸುವುದು.</p>
		<p class="description">೨. <strong>ದರ್ಪ</strong>—ಅಹಂಕಾರ. ತನ್ನಲ್ಲಿರುವ ವಿದ್ಯಾ, ಧನ, ಕೀರ್ತಿ ಮುಂತಾದ ನಿಮಿತ್ತದಿಂದ ಉಂಟಾದ ಅಹಂಕಾರದಿಂದ ಗುರುಹಿರಿಯರನ್ನೂ ಅವಹೇಳನಮಾಡುವ ಸ್ವಭಾವ.</p>
		<p class="description">೩. <strong>ಅತಿಮಾನ</strong>—ತನ್ನನ್ನೇ ದೊಡ್ಡವನೆಂದೂ ಬುದ್ಧಿವಂತನೆಂದೂ ಪ್ರತಿಷ್ಠಿತವ್ಯಕ್ತಿಯೆಂದೂ ಮಹಾಮೇಧಾವಿಯೆಂದೂ ತಿಳಿಯುವುದು.</p>
		<p class="description">೪. <strong>ಕ್ರೋಧ</strong>—ತನ್ನನ್ನು ಇತರರು ನಿಂದಿಸಿದಾಗ, ತನ್ನಲ್ಲಿರುವ ದೋಷಗಳನ್ನು ಇತರರು ತೋರಿಸಿದಾಗ ಉಂಟಾಗುವ ಕೋಪ.</p>
		<p class="description">೫. <strong>ಪಾರುಷ್ಯ</strong>—ಇತರರನ್ನು ಕಠೋರವಾಗಿ ನಿಂದಿಸುವುದು. ಗುರುಹಿರಿಯರನ್ನು ಮನನೋಯುವಂತೆ ಬೈಯ್ಯುವುದು.</p>
		<p class="description">೬. <strong>ಅಜ್ಞಾನ</strong>—ಕರ್ತವ್ಯಾಕರ್ತವ್ಯಗಳ ಬಗ್ಗೆ ಪ್ರಜ್ಞೆಯಿಲ್ಲದಿರುವುದು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.22">
		<p class="intro-shloka">॥ ಓಂ ಗುಣಾತೀತಾಯ ವಾಸುದೇವಾಯ ನಮಃ॥</p>
		<p class="shloka">ಸುಖದುಃಖಸಮಃ ಸ್ವಸ್ಥಃ ನಿರ್ವಿಕಾರೋ ನಿರಂಜನಃ।<br/><strong>ಗುಣಾತೀತಃ</strong> ಸ ವಿಜ್ಞೇಯೋ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸುಖದುಃಖಗಳಲ್ಲಿ ಸಮನಾಗಿ, ಸ್ವಸ್ಥನಾಗಿ, ನಿರ್ವಿಕಾರನಾಗಿ, ನಿರಂಜನನಾದವನನ್ನೇ <strong>ಗುಣಾತೀತ</strong>ನೆಂದು ತಿಳಿಯಬೇಕು.</p>
		<h1 class="level1-title" epub:type="title"><span class="date">ಆಗಸ್ಟ್ ೨೨</span><br /><span class="num">೨೩೫.</span> ಗುಣಾತೀತನ ಆರು ಲಕ್ಷಣಗಳು</h1>
		<p class="bhashya-verse">ಸಮದುಃಖಸುಖಃ ಸ್ವಸ್ಥಃ ಸಮಲೋಷ್ಟಾಶ್ಮಕಾಂಚನಃ।<br/>ತುಲ್ಯಪ್ರಿಯಾಪ್ರಿಯೋ ಧೀರಃ ತುಲ್ಯನಿಂದಾತ್ಮಸಂಸ್ತುತಿಃ॥</p>
		<p class="bhashya-verse-source">ಭಗವದ್ಗೀತಾ ೧೪-೨೪</p>
		<p class="bhashya-verse-meaning">ಸುಖದುಃಖಗಳಲ್ಲಿ ಸಮನೂ, ಸ್ವಸ್ಥನೂ, ಮಣ್ಣು ಕಲ್ಲು ಬಂಗಾರಗಳಲ್ಲಿ ಸಮನೂ, ಪ್ರಿಯಾಪ್ರಿಯಗಳಲ್ಲಿ ಸಮನೂ, ನಿಂದಾಸ್ತುತಿಗಳಲ್ಲಿ ಸಮನೂ ಆಗಿರುವ ಧೀರನೇ <strong>ಗುಣಾತೀತ</strong>ನೆನಿಸುತ್ತಾನೆ.</p>
		<p class="description">ಗುಣಾತೀತನ ಆರು ಲಕ್ಷಣಗಳನ್ನು ಸುಂದರವಾಗಿ ಇಲ್ಲಿ ತಿಳಿಸಿದೆ.</p>
		<p class="description">೧. ಸುಖದುಃಖಗಳು ಜೀವನ ಚಕ್ರದಲ್ಲಿ ಒಂದಾದ ಮೇಲೆ ಮತ್ತೊಂದರಂತೆ ಬರುತ್ತಲೇ ಇರುತ್ತವೆ. ಸುಖ ಬಂದಾಗ ಉಬ್ಬದೆ ದುಃಖಬಂದಾಗ ಕುಗ್ಗದೇ ಸಮನಾಗಿರುವುದು.</p>
		<p class="description">೨. ಸ್ವಸ್ಥನಾಗಿರುವುದು. ಆನಂದಸ್ವರೂಪನೇ ತಾನೆಂದು ವಿವೇಕದಿಂದ ತಿಳಿದು ತನ್ನ ಸ್ವರೂಪದಲ್ಲಿ ನೆಲೆಗೊಂಡಿರುವುದು.</p>
		<p class="description">೩. ಮಣ್ಣು ಕಲ್ಲು ಬಂಗಾರಗಳು—ಈ ಮೂರೂ ಮಣ್ಣೇ ಎಂದು ತಿಳಿಯುವುದು. ಬೆಳ್ಳಿ ಬಂಗಾರಗಳನ್ನು ಕಂಡಾಗ, ಅಜ್ಞಾನಿಗಳಂತೆ ಅವುಗಳ ವ್ಯಾಮೋಹಕ್ಕೆ ಸಿಕ್ಕಿಕೊಳ್ಳದಿರುವಿಕೆ.</p>
		<p class="description">೪. ಪ್ರಿಯವಾಗಲಿ ಅಪ್ರಿಯವಾಗಲಿ ಬಂದಾಗ ಸಮನಾಗಿರುವುದು.</p>
		<p class="description">೫. ತನ್ನನ್ನು ನಿಂದಿಸುವವರೂ ಇದ್ದಾರೆ, ಸ್ತುತಿಸುವವರೂ ಇದ್ದಾರೆ. ನಿಂದಾಸ್ತುತಿಗಳು ಬಂದಾಗ ವಿಕಾರಗೊಳ್ಳದಿರುವಿಕೆ.</p>
		<p class="description">೬. ಧೀರತನದಿಂದ ಜ್ಞಾನದ ಬಲದಿಂದ ಸಂತೋಷವಾಗಿರುವಿಕೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.23">
		<p class="intro-shloka">॥ ಓಂ ದೇವಾಧಿದೇವಾಯ ವಾಸುದೇವಾಯ ನಮಃ॥</p>
		<p class="shloka">ತಾಂಸ್ತಾನ್ ಕಾಮಾನವಾಪ್ನೋತಿ ದೇವತಾರಾಧಕಃ ಸದಾ।<br/>ಪರಮಾತ್ಮಪ್ರಯುಕ್ತಾನ್ ಹಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ದೇವತೆಗಳನ್ನು ಆರಾಧಿಸುವ ಭಕ್ತನು ಪರಮಾತ್ಮನಿಂದ ವಿಹಿತವಾಗಿರುವ ಆಯಾ ಕಾಮಗಳನ್ನು ಹೊಂದುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೩</span><br /><span class="num">೨೩೬.</span> ಎಲ್ಲಾ ಫಲಗಳೂ ಪರಮಾತ್ಮನಿಂದಲೇ</h1>
		<p class="bhashya-verse">ಸ ತಯಾ ಶ್ರದ್ಧಯಾ ಯುಕ್ತಃ ತಸ್ಯಾ ರಾಧನಮೀಹತೇ।<br/>ಲಭತೇ ಚ ತತಃ ಕಾಮಾನ್ ಮಯೈವ ವಿಹಿತಾನ್ ಹಿ ತಾನ್॥</p>
		<p class="bhashya-verse-source">ಭಗವದ್ಗೀತಾ ೭-೨೨</p>
		<p class="bhashya-verse-meaning">ಆಯಾ ದೇವತಾಭಕ್ತನು ಆಯಾ ದೇವತೆಯ ಆರಾಧನೆಯನ್ನು ಶ್ರದ್ಧೆಯಿಂದ ಮಾಡುತ್ತಾ ಬಂದರೆ ಅಂಥವನು ಅದದೇ ಫಲಗಳನ್ನು ಪಡೆದುಕೊಳ್ಳುತ್ತಾನೆ. ಆ ಫಲಗಳನ್ನು ಕೊಡುವವನೂ ನಾನೇ.</p>
		<p class="description">ಯಾವ ದೇವತೆಯ ಆರಾಧನೆಯನ್ನು ಸಾಧಕರು ಮಾಡಬೇಕು? ಯಾವ ದೇವತೆ ಶ್ರೇಷ್ಠ? ಯಾವ ದೇವತೆ ಶೀಘ್ರಫಲದಾತಾ? ಎಂದೆಲ್ಲಾ ಅನೇಕರು ಪ್ರಶ್ನೆ ಮಾಡುತ್ತಾರೆ. ಇದಕ್ಕೆಲ್ಲ ಸರಳವಾದ ಉತ್ತರ ಇಲ್ಲಿದೆ. ತನತನಗೆ ಇಷ್ಟವಾದ ದೇವತೆಯ ಆರಾಧನೆಯನ್ನು ಸಾಧಕನು ಮಾಡಬಹುದು. ದೇವತಾರಾಧಕನಿಗೆ ಮುಖ್ಯವಾಗಿ ಬೇಕಾದದ್ದು ಶ್ರದ್ಧೆ.</p>
		<p class="description">ಶ್ರದ್ಧೆಯಿಂದ ದೇವತಾರಾಧನೆಯನ್ನು ಮಾಡುವವರಿಗೆ ಆಯಾ ದೇವತೆಯ ಕೃಪೆಯಿಂದ ಅವರವರ ಇಷ್ಟಾರ್ಥರೂಪವಾದ ಫಲಗಳು ಲಭಿಸುತ್ತವೆ. ಆದರೆ ಈ ಫಲಗಳನ್ನು ಗೊತ್ತುಮಾಡಿರುವವನು ಭಗವಂತನೇ ಹೊರತು ದೇವತೆಗಳಲ್ಲ. ಇಂದ್ರ, ಆದಿತ್ಯ, ಚಂದ್ರ, ಗಣೇಶ, ಲಕ್ಷ್ಮೀ, ಅಗ್ನಿ, ಕುಬೇರ—ಮುಂತಾದ ದೇವತೆಗಳೆಲ್ಲರೂ ಕೇವಲ <strong>ಆಧಿಕಾರಿಕ ಪುರುಷರು.</strong> ಇವರಿಗೆ ಆ ಸ್ಥಾನಗಳನ್ನು ಕೊಟ್ಟಿರುವವನೂ ಭಗವಂತನೇ, ಮತ್ತು ಇವರು ಇಂಥಿಂಥ ಫಲಗಳನ್ನು ತಮ್ಮ ತಮ್ಮ ಭಕ್ತರಿಗೆ ಕೊಡುವಂತೆ ನಿಯಮನಮಾಡಿರುವವನೂ ಭಗವಂತನೇ. ಭಗವಂತನು ಸರ್ವರಿಗೂ ಕರ್ಮಫಲದಾತೃವಾಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.24">
		<p class="intro-shloka">॥ ಓಂ ಪ್ರಭವಿಷ್ಣವೇ ವಾಸುದೇವಾಯ ನಮಃ॥</p>
		<p class="shloka">ಸರ್ವತ್ರಾಪಿ ಸಮೋ ಹ್ಯಾತ್ಮಾ ವಿಭಿನ್ನ ಇವ ದೃಶ್ಯತೇ।<br/>ನಿರುಪಾಧಿಕರೂಪತ್ವಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ನಿರುಪಾಧಿಕನಾಗಿರುವುದರಿಂದ ಆತ್ಮನು ಎಲ್ಲರಲ್ಲಿಯೂ ಸಮನಾಗಿರುತ್ತಾನೆ. ಆದರೆ ಅಜ್ಞರಿಗೆ ಆತ್ಮನು ಭಿನ್ನನಾಗಿರುವಂತೆ ತೋರುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೪</span><br /><span class="num">೨೩೭.</span> ಪರಮಾತ್ಮನ ಪಂಚ ಲಕ್ಷಣಗಳು</h1>
		<p class="bhashya-verse">ಅವಿಭಕ್ತಂ ಚ ಭೂತೇಷು ವಿಭಕ್ತಮಿವ ಚ ಸ್ಥಿತಮ್।<br/>ಭೂತಭರ್ತೃ ಚ ತಜ್ಜ್ಞೇಯಂ ಗ್ರಸಿಷ್ಣು ಪ್ರಭವಿಷ್ಣು ಚ॥</p>
		<p class="bhashya-verse-source">ಭಗವದ್ಗೀತಾ ೧೩-೧೬</p>
		<p class="bhashya-verse-meaning">ಎಲ್ಲ ಪ್ರಾಣಿಗಳಲ್ಲಿಯೂ ಪರಬ್ರಹ್ಮತತ್ತ್ವವು ಸಮಾನವಾಗಿದ್ದರೂ ಒಂದೊಂದು ದೇಹದಲ್ಲಿಯೂ ಭಿನ್ನವಿಭಿನ್ನವಾಗಿರುವಂತೆ ತೋರುತ್ತದೆ. ಆ ಜ್ಞೇಯವಾದ ತತ್ತ್ವವು ಭೂತಭರ್ತೃವೂ ಗ್ರಸಿಷ್ಣುವೂ ಪ್ರಭವಿಷ್ಣುವೂ ಆಗಿರುತ್ತದೆ.</p>
		<p class="description">ಪರಮಾತ್ಮನು ಸಕಲ ಪ್ರಾಣಿಗಳಲ್ಲಿಯೂ ಸಾಕ್ಷಿರೂಪದಿಂದ ವಾಸಮಾಡುತ್ತಿದ್ದಾನೆ. ಅವನನ್ನು ಐದು ಲಕ್ಷಣಗಳಿಂದ ಇಲ್ಲಿ ತಿಳಿಸಿರುತ್ತದೆ:</p>
		<p class="description">೧. <strong>ಅವಿಭಕ್ತಂ</strong>—ಸರ್ವರಲ್ಲಿಯೂ ಆತ್ಮನು ಅವಿಭಕ್ತನಾಗಿರುತ್ತಾನೆ. ಆತ್ಮ ನಿಗೆ ಲಿಂಗ, ವರ್ಣ, ಆಶ್ರಮ, ವಯಸ್ಸು, ಪಂಥಾದಿ ಯಾವ ಭೇದಗಳೂ ಇರುವುದಿಲ್ಲ. ಸೂರ್ಯನಂತೆ ಸರ್ವರಿಗೂ ಆತ್ಮನು ಸಮನಾಗಿರುತ್ತಾನೆ.</p>
		<p class="description">೨. <strong>ವಿಭಕ್ತಮಿವ</strong>—ಆದರೆ ದೇಹಗಳನ್ನು ನೋಡಿದಾಗ ಆತ್ಮನು ಒಂದೊಂದು ದೇಹದಲ್ಲಿಯೂ ಭಿನ್ನಭಿನ್ನನಾಗಿರುವಂತೆ ತೋರುತ್ತಾನೆ.</p>
		<p class="description">೩. <strong>ಭೂತಭರ್ತೃ</strong>—ಈ ಪ್ರಾಣಿಗಳನ್ನೆಲ್ಲ ಸೃಷ್ಟಿಸ್ಥಿತಿಕಾಲದಲ್ಲಿ ಭರಿಸಿರುವವನೆಂದರೆ ಆತ್ಮನೇ. ಆತ್ಮನಿಂದಲೇ ಈ ಪ್ರಪಂಚವು ಬದುಕಿರುತ್ತದೆ.</p>
		<p class="description">೪. <strong>ಗ್ರಸಿಷ್ಣು</strong>—ಸಂಹಾರಕಾಲದಲ್ಲಿ ಈ ಪ್ರಪಂಚವನ್ನೆಲ್ಲ ಆತ್ಮನೇ ತನ್ನೊಳಗೆ ಉಪಸಂಹಾರಮಾಡಿಕೊಳ್ಳುತ್ತಾನೆ.</p>
		<p class="description">೫. <strong>ಪ್ರಭವಿಷ್ಣು</strong>—ಹುಸಿತೋರಿಕೆಯಾದ ಈ ಜಗತ್ತಿಗೆಲ್ಲ ಆತ್ಮನೇ ಕಾರಣನೂ ಆಸ್ಪದನೂ ಆಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.25">
		<p class="intro-shloka">॥ ಓಂ ನಿಸ್ತ್ರೈಗುಣ್ಯಾಯ ವಾಸುದೇವಾಯ ನಮಃ॥</p>
		<p class="shloka">ವೇದೋಕ್ತಫಲಕರ್ಮಾಣಿ ಗುಣತ್ರಯಮಯಾನಿ ವೈ।<br/>ಗುಣಾತೀತೋ ಭವೇತ್ ಜ್ಞಾನೀ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ವೇದಗಳಲ್ಲಿ ಹೇಳಿರುವ ಕರ್ಮಗಳೂ ಫಲಗಳೂ ಗುಣಮಯವಾಗಿಯೇ ಇರುತ್ತವೆ. ಜ್ಞಾನಿಯು ಗುಣಾತೀತನಾಗಿರುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೫</span><br /><span class="num">೨೩೮.</span> ಜ್ಞಾನಿಯ ಪಂಚ ಲಕ್ಷಣಗಳು</h1>
		<p class="bhashya-verse">ತ್ರೈಗುಣ್ಯವಿಷಯಾ ವೇದಾಃ ನಿಸ್ತ್ರೈಗುಣ್ಯೋ ಭವಾರ್ಜುನ।<br/>ನಿರ್ದ್ವಂದ್ವೋ ನಿತ್ಯಸತ್ತ್ವಸ್ಥಃ ನಿರ್ಯೋಗಕ್ಷೇಮ ಆತ್ಮವಾನ್॥</p>
		<p class="bhashya-verse-source">ಭಗವದ್ಗೀತಾ ೨-೪೫</p>
		<p class="bhashya-verse-meaning">ಅರ್ಜುನನೆ, ವೇದಗಳೆಲ್ಲವೂ ತ್ರೈಗುಣ್ಯವಿಷಯಗಳೇ. ನೀನು ಮಾತ್ರ ನಿಸ್ತ್ರೈಗುಣ್ಯನೂ ನಿರ್ದ್ವಂದ್ವನೂ ನಿತ್ಯಸತ್ತ್ವಸ್ಥನೂ ನಿರ್ಯೋಗಕ್ಷೇಮನೂ ಆತ್ಮವಂತನೂ ಆಗು.</p>
		<p class="description">ವೇದಗಳಲ್ಲಿ ತಿಳಿಸಿರುವ ಕರ್ಮಗಳು, ಉಪಾಸನೆಗಳು, ದೇವತೆಗಳು, ಸ್ವರ್ಗಲೋಕ ಬ್ರಹ್ಮಲೋಕಾದಿಗಳು—ಎಲ್ಲವೂ ತ್ರಿಗುಣಾತ್ಮಕವೇ ಆಗಿರುತ್ತದೆ. ಇದಿಷ್ಟೂ ಸಂಸಾರವೇ ಆಗಿರುತ್ತದೆ. ತ್ರಿಗುಣಗಳನ್ನು ಮೀರಿರುವ ಆತ್ಮಜ್ಞಾನಿಯ ಐದು ಲಕ್ಷಣಗಳನ್ನು ಇಲ್ಲಿ ತಿಳಿಸಿದೆ:</p>
		<p class="description">೧. <strong>ನಿಸ್ತ್ರೈಗುಣ್ಯಃ</strong>—ಮೂರೂ ಗುಣಗಳನ್ನು ಮೀರಿರುವವನೇ <strong>ಜ್ಞಾನಿ</strong>.</p>
		<p class="description">೨. <strong>ನಿರ್ದ್ವಂದ್ವಃ</strong>—ಸುಖದುಃಖಗಳನ್ನುಂಟುಮಾಡುವ ಪರಸ್ಪರ ವಿರುದ್ಧವಾದ ಧರ್ಮಗಳನ್ನುಳ್ಳ ಎರಡೆರಡು ಪದಾರ್ಥಗಳು ದ್ವಂದ್ವಗಳು. ಈ ದ್ವಂದ್ವಗಳನ್ನು ಮೀರಿರುವವನೇ ಆತ್ಮಜ್ಞಾನಿಯು.</p>
		<p class="description">೩. <strong>ನಿತ್ಯಸತ್ತ್ವಸ್ಥಃ</strong>—ತ್ರಿಗುಣಾತೀತನಾಗಿ ಆತ್ಮಸ್ವರೂಪನಿಷ್ಠನಾದವನು; <strong>ಸತ್</strong> ತತ್ತ್ವದಲ್ಲಿ, ಬ್ರಹ್ಮಸ್ವರೂಪದಲ್ಲಿ ನೆಲೆಗೊಂಡವನು.</p>
		<p class="description">೪. <strong>ನಿರ್ಯೋಗಕ್ಷೇಮಃ</strong>—ಯೋಗವೆಂದರೆ ಹೊಸದಾಗಿ ಸಂಪಾದಿಸುವುದು, ಕ್ಷೇಮವೆಂದರೆ ಅದನ್ನು ಕಾಪಾಡಿಕೊಳ್ಳುವುದು. ಜ್ಞಾನಿಯು ಯೋಗಕ್ಷೇಮವನ್ನು ಮೀರಿರುತ್ತಾನೆ.</p>
		<p class="description">೫. <strong>ಆತ್ಮವಾನ್</strong>—ಅಪ್ರಮತ್ತನಾಗಿ ಆತ್ಮನಿಷ್ಠನಾಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.26">
		<p class="intro-shloka">॥ ಓಂ ವೈಶ್ವಾನರಾಗ್ನಯೇ ವಾಸುದೇವಾಯ ನಮಃ॥</p>
		<p class="shloka">ಭಗವಾನೇವ ದೇಹಸ್ಥಃ ಪಚತ್ಯನ್ನಂ ಚತುರ್ವಿಧಮ್।<br/>ವೈಶ್ವಾನರಾಗ್ನಿರೂಪೇಣ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಪರಮಾತ್ಮನೇ ಎಲ್ಲರ ದೇಹಗಳಲ್ಲಿಯೂ ಇದ್ದುಕೊಂಡು ವೈಶ್ವಾನರ ಅಗ್ನಿಯ ರೂಪದಿಂದ ಚತುರ್ವಿಧವಾದ ಅನ್ನವನ್ನು ಪಚನಮಾಡುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೬</span><br /><span class="num">೨೩೯.</span> ವೈಶ್ವಾನರಾಗ್ನಿಯೂ ಆತ್ಮನೇ</h1>
		<p class="bhashya-verse">ಅಹಂ ವೈಶ್ವಾನರೋ ಭೂತ್ವಾ ಪ್ರಾಣಿನಾಂ ದೇಹಮಾಶ್ರಿತಃ।<br/>ಪ್ರಾಣಾಪಾನಸಮಾಯುಕ್ತಃ ಪಚಾಮ್ಯನ್ನಂ ಚತುರ್ವಿಧಮ್॥</p>
		<p class="bhashya-verse-source">ಭಗವದ್ಗೀತಾ ೧೫-೧೪</p>
		<p class="bhashya-verse-meaning">ಅರ್ಜುನನೇ, ನಾನೇ ಪ್ರಾಣಿಗಳ ದೇಹದಲ್ಲಿ ಇದ್ದುಕೊಂಡು ವೈಶ್ವಾನರನಾಗಿ ಪ್ರಾಣ ಅಪಾನ ಸಮಾನಗಳಿಂದ ಕೂಡಿಕೊಂಡವನಾಗಿ ನಾಲ್ಕು ವಿಧವಾದ ಅನ್ನವನ್ನು ಪಚನಮಾಡುತ್ತೇನೆ.</p>
		<p class="description">ಸಕಲ ಪ್ರಾಣಿಗಳ ದೇಹಗಳಲ್ಲಿಯೂ ಭಗವಂತನು ವೈಶ್ವಾನರಾಗ್ನಿರೂಪದಿಂದ ಇದ್ದುಕೊಂಡು ಆಯಾ ಪ್ರಾಣಿಗಳು ಉಂಡ ಅನ್ನವನ್ನು ಪಚನ ಮಾಡುತ್ತಿದ್ದಾನೆ. ಉಂಡ ಅನ್ನವು ಚೆನ್ನಾಗಿ ಪಚನವಾದಮೇಲೇ ಅದು ಮಾಂಸ, ಮೂಳೆ, ಕೊಬ್ಬು, ರಕ್ತಾದಿಗಳಾಗುತ್ತದೆ.</p>
		<p class="description">ಪ್ರಾಣ ಅಪಾನ ವ್ಯಾನ ಉದಾನ ಮತ್ತು ಸಮಾನಗಳೆಂಬ ಐದು ಪ್ರಾಣವ್ಯಾಪಾರದಿಂದ ಈ ಶರೀರದಲ್ಲಿ ವೈಶ್ವಾನರಾಗ್ನಿಯು ಅನ್ನವನ್ನು ಪಚನಮಾಡುತ್ತಿದೆ. ಮಾನವರು ತಿನ್ನುವ ಭಕ್ಷ್ಯ ಭೋಜ್ಯ ಚೋಷ್ಯ ಮತ್ತು ಲೇಹ್ಯವೆಂಬ ಅನ್ನವು ನಾಲ್ಕು ವಿಧವಾಗಿರುತ್ತದೆ.</p>
		<p class="description">೧. ಭಕ್ಷ್ಯ—ಹಲ್ಲುಗಳಿಂದ ಅಗಿದು ತಿನ್ನಬಹುದಾದ ಗಟ್ಟಿ ಆಹಾರ.</p>
		<p class="description">೨. ಭೋಜ್ಯ—ನುಂಗಬಹುದಾದ ನೀರಾದ ಪದಾರ್ಥಗಳು.</p>
		<p class="description">೩. ಚೋಷ್ಯ—ಎಳೆದು, ಸಿಗಿದುಕೊಂಡುತಿನ್ನುವ ಕಬ್ಬು ಮುಂತಾದದ್ದು.</p>
		<p class="description">೪. ಲೇಹ್ಯ—ನೆಕ್ಕಿ ತಿನ್ನಬಹುದಾದ ಜೇನು, ತುಪ್ಪ ಮುಂತಾದದ್ದು.</p>
		<p class="description">ಈ ನಾಲ್ಕು ವಿಧದ ಆಹಾರಗಳನ್ನು ಪಚನಮಾಡುವವನೂ ಭಗವಂತನೇ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.27">
		<p class="intro-shloka">॥ ಓಂ ಜ್ಞಾನದೀಪಪ್ರದಾಯ ವಾಸುದೇವಾಯ ನಮಃ॥</p>
		<p class="shloka">ಈಶ್ವರಾನುಗ್ರಹಾಲ್ಲಬ್ಧಜ್ಞಾನದೀಪೇನ ಭಾಸ್ವತಾ।<br/>ಅಜ್ಞಾನಸ್ಯ ವಿನಾಶಃ ಸ್ಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಈಶ್ವರಾನುಗ್ರಹದಿಂದ ಉಂಟಾದ, ಪ್ರಕಾಶರೂಪವಾದ <strong>ಜ್ಞಾನದೀಪ</strong>ದಿಂದ ಅಜ್ಞಾನವು ನಾಶವಾಗುತ್ತದೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೭</span><br /><span class="num">೨೪೦.</span> ಆತ್ಮಜ್ಞಾನದೀಪವಿದು</h1>
		<p class="bhashya-verse">ತೇಷಾಮೇವಾನುಕಂಪಾರ್ಥಮ್ ಅಹಮಜ್ಞಾನಜಂ ತಮಃ।<br/>ನಾಶಯಾಮ್ಯಾತ್ಮಭಾವಸ್ಥಃ ಜ್ಞಾನದೀಪೇನ ಭಾಸ್ವತಾ॥</p>
		<p class="bhashya-verse-source">ಭಗವದ್ಗೀತಾ ೧೦-೧೧</p>
		<p class="bhashya-verse-meaning">ಅರ್ಜುನನೆ, ನನ್ನನ್ನು ಪ್ರೀತಿಯಿಂದ ಆರಾಧಿಸುತ್ತಿರುವ ನನ್ನ ಭಕ್ತರಿ ಗೋಸ್ಕರ, ನನ್ನ ಭಕ್ತರ ಮೇಲಿರುವ ಪ್ರೀತಿಯಿಂದ, ನಾನು ಅವರ ಹೃದಯವಾಸಿಯಾಗಿದ್ದುಕೊಂಡು ಪ್ರಕಾಶರೂಪವಾದ <strong>ಜ್ಞಾನದೀಪ</strong>ದಿಂದ, ಅಜ್ಞಾನದಿಂದ ಹುಟ್ಟಿರುವ ಕತ್ತಲೆಯನ್ನು ನಾಶಮಾಡುತ್ತೇನೆ.</p> 
		<p class="description">ಭಗವಂತನು ಜ್ಞಾನದೀಪದಿಂದ ಅಜ್ಞಾನವನ್ನು ನಾಶಮಾಡುತ್ತಾನೆ. <strong>ಜ್ಞಾನದೀಪ</strong>ವನ್ನು ಶ್ರೀಶಂಕರರು ತಮ್ಮ ಭಾಷ್ಯದಲ್ಲಿ ಹೀಗೆ ವರ್ಣಿಸಿರುತ್ತಾರೆ:</p>
		<p class="description">೧. <strong>ವಿವೇಕಪ್ರತ್ಯಯ</strong> ರೂಪವಾಗಿದೆ, ಈ <strong>ಜ್ಞಾನದೀಪವು</strong>.</p>
		<p class="description">೨. ಭಕ್ತಿಯ ಪ್ರಸನ್ನತೆಯೆಂಬ <strong>ಎಣೆ</strong>್ಣಯಿಂದ ತೋಯಿಸಲ್ಪಟ್ಟಿರುತ್ತದೆ.</p>
		<p class="description">೩. ಭಗವದ್ಭಾವನಾಭಿನಿವೇಶವೆಂಬ <strong>ಗಾಳಿ</strong>ಯಿಂದ ಹೊತ್ತಿಸಲ್ಪಟ್ಟಿರುತ್ತದೆ.</p>
		<p class="description">೪. ಬ್ರಹ್ಮಚರ್ಯಾದಿಸಾಧನಸಂಸ್ಕಾರದ ಪ್ರಜ್ಞೆಯೇ <strong>ಬತ್ತಿಯು</strong>.</p>
		<p class="description">೫. ರಾಗದ್ವೇಷರಹಿತವಾದ ಅಂತಃಕರಣವೇ <strong>ದೀಪದ ಕಂಬ</strong>ದಂತಿದೆ.</p>
		<p class="description">೬. ವಿಷಯಗಳಿಂದ ಹಿಂತಿರುಗಿದ ಚಿತ್ತವೇ, ರಾಗದ್ವೇಷಗಳಿಂದ ಕಲುಷಿತವಲ್ಲದ ಚಿತ್ತವೇ <strong>ಗಾಳಿಯಿಲ್ಲದ ಕೊಠಡಿ</strong>ಯಂತಿದೆ.</p>
		<p class="description">೭. ನಿತ್ಯವೂ ಪ್ರವೃತ್ತವಾಗಿರುವ ಏಕಾಗ್ರತೆಯ ಧ್ಯಾನದಿಂದ ಉಂಟಾದ ಸಮ್ಯಗ್ದರ್ಶನವೆಂಬ ಜ್ಞಾನದೀಪದಿಂದ ಅಜ್ಞಾನ ತಮಸ್ಸಿನ ನಾಶ. </p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.28">
		<p class="intro-shloka">॥ ಓಂ ನಿತ್ಯಸ್ವರೂಪಾಯ ವಾಸುದೇವಾಯ ನಮಃ॥</p>
		<p class="shloka">ಶರೀರಂ ಪಟವನ್ನಿತ್ಯಂ ಜಾಯತೇ ಮ್ರಿಯತೇ ತಥಾ।<br/>ಆತ್ಮಾ ತು ನಿರ್ವಿಕಾರೋಽಯಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಬಟ್ಟೆಗಳಂತೆ ಶರೀರವು ಯಾವಾಗಲೂ ಹುಟ್ಟುತ್ತದೆ, ವಿನಾಶವಾಗುತ್ತದೆ. ಆದರೆ ಆತ್ಮನು ಮಾತ್ರ ವಿಕಾರರಹಿತನೇ ಆಗಿರುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೨೮</span><br /><span class="num">೨೪೧.</span> ಬಟ್ಟೆಗಳಂತೆ ದೇಹಗಳು</h1>
		<p class="bhashya-verse">ವಾಸಾಂಸಿ ಜೀರ್ಣಾನಿ ಯಥಾ ವಿಹಾಯ<br/> ನವಾನಿ ಗೃಹ್ಣಾತಿ ನರೋಽಪರಾಣಿ।<br/>ತಥಾ ಶರೀರಾಣಿ ವಿಹಾಯ ಜೀರ್ಣಾ-<br/> ನ್ಯನ್ಯಾನಿ ಸಂಯಾತಿ ನವಾನಿ ದೇಹೀ॥</p>
		<p class="bhashya-verse-source">ಭಗವದ್ಗೀತಾ ೨-೨೨</p>
		<p class="bhashya-verse-meaning">ಮನುಷ್ಯನು ಹರಿದುಹೋದ ಹಳೆಯ ಬಟ್ಟೆಗಳನ್ನು ಬಿಸಾಕಿಬಿಟ್ಟು ಹೇಗೆ ಹೊಸ ಬಟ್ಟೆಗಳನ್ನು ತೆಗೆದುಕೊಳ್ಳುತ್ತಾನೆಯೋ, ಅದೇ ರೀತಿಯಲ್ಲಿ ಜೀರ್ಣವಾದ ಶರೀರಗಳನ್ನು ಬಿಸಾಕಿದ ಅನಂತರ ಜೀವಾತ್ಮನು ಹೊಸ ಶರೀರಗಳನ್ನು ಪಡೆದುಕೊಳ್ಳುತ್ತಾನೆ.</p>
		<p class="description">ಮನುಷ್ಯನು ತನ್ನ ಜೀವಿತಕಾಲದಲ್ಲಿ ನೂರಾರು ಬಟ್ಟೆಗಳನ್ನು ಹಾಕಿಕೊಂಡು, ಅವುಗಳೆಲ್ಲ ಹಳೆಯದಾದಂತೆ ಅವುಗಳನ್ನು ಕಿತ್ತೊಗೆಯುತ್ತಾನೆ, ಮತ್ತು ಹೊಸದಾದ ಬಟ್ಟೆಗಳನ್ನು ಧರಿಸಿಕೊಳ್ಳುತ್ತಾನಲ್ಲವೆ? ಮೈಮೇಲೆ ಹಾಕಿಕೊಳ್ಳುವ ಉಡುಪುಗಳು ಹೊಸದಾಗಿ ಬಂದು ಇದ್ದು ಹೋಗುತ್ತವೆ. ಆದರೆ ಧರಿಸುವ ಮನುಷ್ಯನಲ್ಲಿ ಯಾವ ವಿಕಾರಗಳೂ ಇರುವುದಿಲ್ಲ.</p>
		<p class="description">ಹೀಗೆಯೇ ಶರೀರಗಳೂ ಹುಟ್ಟುತ್ತವೆ, ಇರುತ್ತವೆ, ನಾಶವಾಗುತ್ತವೆ. ಆತ್ಮನು ಮಾತ್ರ ನಿರ್ವಿಕಾರಿಯೇ ಆಗಿರುತ್ತಾನೆ. ಶರೀರವು ಹಳೆಯದಾದಂತೆಲ್ಲ ವಿಕಾರವಾಗುತ್ತದೆ. ಆಮೇಲೆ ಪೂರಾ ಜೀರ್ಣವಾದನಂತರ ಬಿದ್ದು ಮಣ್ಣಾಗಿಬಿಡುತ್ತದೆ. ಆತ್ಮನಿಗೆ ಈ ಜೀರ್ಣವಾದ ಶರೀರವು ಬಿದ್ದುಹೋದಮೇಲೆ ಇನ್ನೊಂದು ಹೊಸ ಶರೀರವು ಬರುತ್ತದೆ. ಆತ್ಮನು ನಿತ್ಯನೂ ಅಜನೂ ನಿರ್ವಿಕಾರಿಯೂ ನಾಶರಹಿತನೂ ಆಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.29">
		<p class="intro-shloka">॥ ಓಂ ಧ್ಯಾನಯೋಗಪರಾಯ ವಾಸುದೇವಾಯ ನಮಃ॥</p>
		<p class="shloka">ಶುಚೌ ದೇಶೇ ಸಮಾಸೀನಃ ಸಮಾನೇ ಭಯವರ್ಜಿತೇ।<br/>ಧ್ಯಾನಯೋಗಪರೋ ಭೂಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಭಯರಹಿತವಾದ ಸಮವಾದ ಶುದ್ಧವಾದ ದೇಶದಲ್ಲಿ ಕುಳಿತುಕೊಂಡು ಸಾಧಕನು ಧ್ಯಾನಯೋಗವನ್ನು ಮಾಡಬೇಕು.</p>
		<h1 class="level1-title" epub:type="title"><span class="date">ಆಗಸ್ಟ್ ೨೯</span><br /><span class="num">೨೪೨.</span> ಧ್ಯಾನಕ್ಕೆ ಸ್ಥಳ, ಆಸನಗಳು</h1>
		<p class="bhashya-verse">ಶುಚೌ ದೇಶೇ ಪ್ರತಿಷ್ಠಾಪ್ಯ ಸ್ಥಿರಮಾಸನಮಾತ್ಮನಃ।<br/>ನಾತ್ಯುಚ್ಛ್ರಿ ತಂ ನಾತಿನೀಚಂ ಚೈಲಾಜಿನಕುಶೋತ್ತರಮ್॥</p>
		<p class="bhashya-verse-source">ಭಗವದ್ಗೀತಾ ೬-೧೧</p>
		<p class="bhashya-verse-meaning">ಶುದ್ಧವಾದ ಸ್ಥಳದಲ್ಲಿ ತನಗೆ ಧ್ಯಾನ ಮಾಡುವುದಕ್ಕಾಗಿ ಒಂದು ಸ್ಥಿರವಾದ ಆಸನವನ್ನು ಸಾಧಕನು ಏರ್ಪಡಿಸಿಕೊಳ್ಳಬೇಕು. ಆ ಪೀಠವು ಅತ್ಯಂತ ಎತ್ತರವೂ ಆಗಿರಬಾರದು ಅಥವಾ ಭೂಮಿಯಿಂದ ತುಂಬಾ ಕೆಳಗೂ ಇರಬಾರದು. ನೆಲದ ಮೇಲೆ ದರ್ಭೆಗಳು, ಮೃಗಗಳ ಚರ್ಮ ಮತ್ತು ಬಟ್ಟೆಗಳನ್ನು ಹಾಕಿಕೊಂಡು ಅದರ ಮೇಲೆ ಕುಳಿತುಕೊಂಡು ಧ್ಯಾನವನ್ನು ಮಾಡಬೇಕು.</p>
		<p class="description">ಧ್ಯಾನಕ್ಕೆ ಶುದ್ಧವಾದ ಜಾಗವು ಇರಬೇಕು. ಶಬ್ದಮಾಲಿನ್ಯರಹಿತವಾದ, ಪವಿತ್ರವಾದ, ಶುದ್ಧವಾದ, ಏಕಾಂತವಾದ ಸ್ಥಳವು ಧ್ಯಾನಕ್ಕೆ ಶ್ರೇಷ್ಠವಾದದ್ದು. ಪ್ರಕೃತಿದತ್ತವಾದ ನದೀತೀರ, ಗುಹಾದಿಗಳು ಉತ್ತಮವಾದ ಜಾಗಗಳು; ಅಥವಾ ತನ್ನ ಮನೆಯಲ್ಲಿಯೇ ಒಂದು ಶಾಂತವಾಗಿರುವ ಕೊಠಡಿಯಾಗಿದ್ದರೂ ಪರವಾಗಿಲ್ಲ. ಅಂತೂ ವಿಕ್ಷೇಪರಹಿತವಾದ ಶಾಂತವಾದ ಸ್ಥಳವು ಧ್ಯಾನಯೋಗವನ್ನು ಮಾಡುವವನಿಗೆ ತುಂಬಾ ಸಹಾಯಕ.</p>
		<p class="description">ಇನ್ನು ಆಸನ. ಧ್ಯಾನಕ್ಕೆ ಕೂರುವ ಆಸನವು ತುಂಬಾ ಎತ್ತರವಾಗಿದ್ದರೂ ಅಪಾಯಕಾರಿ, ತುಂಬಾ ತಗ್ಗಾಗಿದ್ದರೂ ಅಪಾಯಕಾರಿಯೇ. ನೆಲದ ಸಮಕ್ಕೆ ಇರಬೇಕು. ದರ್ಭೆಗಳನ್ನು ಹಾಸಿಕೊಂಡು, ಅನಂತರ ಜಿಂಕೆ ಚರ್ಮವನ್ನು ಹಾಕಿ, ಅದರ ಮೇಲೆ ಬಟ್ಟೆಯನ್ನು ಹಾಕಿಕೊಂಡು ಅದರ ಮೇಲೆ ಕೂತುಕೊಂಡು ಧ್ಯಾನವನ್ನು ಮಾಡಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.30">
		<p class="intro-shloka">॥ ಓಂ ಸಂಸ್ಕಾರರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಪೂರ್ವಕರ್ಮಾನುಸಾರೇಣ ಸಂಸ್ಕಾರಂ ಲಭತೇ ನರಃ।<br/>ಸಂಸ್ಕಾರಾತ್ ಲಭತೇ ಶ್ರದ್ಧಾಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಹಿಂದಿನ ಜನ್ಮಗಳ ಕರ್ಮಗಳಿಗನುಗುಣವಾಗಿ ಸಂಸ್ಕಾರವನ್ನು ಮನುಷ್ಯನು ಹೊಂದುತ್ತಾನೆ. ಸಂಸ್ಕಾರದಿಂದ ಶ್ರದ್ಧೆಯನ್ನು ಹೊಂದುತ್ತಾನೆ.</p>
		<h1 class="level1-title" epub:type="title"><span class="date">ಆಗಸ್ಟ್ ೩೦</span><br /><span class="num">೨೪೩.</span> ಶ್ರದ್ಧೆಯೇ ಜೀವನ</h1>
		<p class="bhashya-verse">ಸತ್ತ್ವಾನುರೂಪಾ ಸರ್ವಸ್ಯ ಶ್ರದ್ಧಾ ಭವತಿ ಭಾರತ।<br/>ಶ್ರದ್ಧಾಮಯೋಽಯಂ ಪುರುಷೋ ಯೋ ಯಚ್ಛ್ರದ್ಧಃ ಸ ಏವ ಸಃ॥</p>
		<p class="bhashya-verse-source">ಭಗವದ್ಗೀತಾ ೧೭-೩</p>
		<p class="bhashya-verse-meaning">ಭಾರತನೆ, ಪ್ರತಿಯೊಬ್ಬ ಮನುಷ್ಯನಿಗೂ ಅವನವನ ಹಿಂದಿನ ಸಂಸ್ಕಾ ರದ ಅಂತಃಕರಣಕ್ಕನುಗುಣವಾಗಿ ಅವನವನಿಗೆ ಆಯಾ ವಿಷಯದಲ್ಲಿ ಶ್ರದ್ಧೆಯೆಂಬುದು ಇರುತ್ತದೆ. ಈ ಮಾನವನೆಂಬುವವನು ಶ್ರದ್ಧಾಮಯನೇ. ಎಂಥ ಶ್ರದ್ಧೆಯುಳ್ಳವನೋ ಆ ಶ್ರದ್ಧೆಯೇ ಆ ಮನುಷ್ಯನು.ಪ್ರತಿಯೊಬ್ಬ ಮಾನವನೂ ಒಂದೊಂದು ಸಂಸ್ಕಾರವುಳ್ಳವನಾಗಿರುತ್ತಾನೆ. ಸಂಸ್ಕಾರವೆಂದರೆ ಹಿಂದಿನ ಅನೇಕ ಜನ್ಮಗಳಲ್ಲಿ ಮಾಡಿರುವ ಪುಣ್ಯಪಾಪಕರ್ಮಗಳ ವಾಸನೆಯ ಆವಿರ್ಭಾವ. ಇದು ಎಲ್ಲರಿಗೂ ಸಮಾನವಾಗಿ ಒಂದೇ ರೀತಿಯಲ್ಲಿ ಇರುವುದಿಲ್ಲ. ತನ್ನ ಆ ಸಂಸ್ಕಾರಕ್ಕೆ ತಕ್ಕಂತೆಯೇ ಆಯಾ ಮನುಷ್ಯನು ತನ್ನ ಜೀವನವನ್ನು ನಡೆಸುತ್ತಾನೆ. ಇದಕ್ಕೆ ತಕ್ಕಂತೆಯೇ ಅವನಿಗೆ ಶ್ರದ್ಧೆಯೂ ಇರುತ್ತದೆ.</p>
		<p class="description">ಮನುಷ್ಯನ ಜೀವನವೆಲ್ಲವೂ ಶ್ರದ್ಧಾಮಯವೇ ಆಗಿರುತ್ತದೆ. ಶ್ರದ್ಧೆಯೇ ಜೀವನವಾಗಿಬಿಟ್ಟಿರುತ್ತದೆ. ತನ್ನ ತನ್ನ ಸಂಸ್ಕಾರಕ್ಕೆ ತಕ್ಕಂತೆ ಶ್ರದ್ಧಾವಂತನಾಗಿರುತ್ತಾನೆ. ಯಾವ ದೇಶ ಕಾಲ ವಾತಾವರಣಗಳಲ್ಲಿದ್ದರೂ ಅವನವನ ಸಂಸ್ಕಾರಕ್ಕೆ , ಅವನವನ ಶ್ರದ್ಧೆಗೆ ತಕ್ಕಂತೆಯೇ ಅವನವನ ಜೀವನ ಕ್ರಮವು ಇರುತ್ತದೆ. ಈ ಸಂಸ್ಕಾರವು ಸಾತ್ತ್ವಿಕ ರಾಜಸ ತಾಮಸವಾಗಿರುತ್ತದೆ. ಈಗಿನ ಜೀವನ ಸಂಸ್ಕಾರ ಶ್ರದ್ಧೆಗಳನ್ನು ನೋಡಿಕೊಂಡು ಅವನ ಹಿಂದಿನ ಜನ್ಮಗಳ ಕರ್ಮಗಳನ್ನು ಊಹೆಮಾಡಬಹುದಾಗಿದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-008.31">
		<p class="intro-shloka">॥ ಓಂ ಕಾಮರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಕುರ್ವನ್ನಪಿ ತು ಕರ್ಮಾಣಿ ಜ್ಞಾನೀ ನಾಪ್ನೋತಿ ಕಿಲ್ಬಿಷಮ್।<br/>ಕಾಮಸಂಕಲ್ಪಹೀನತ್ವಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಕಾಮಸಂಕಲ್ಪರಹಿತನಾಗಿರುವುದರಿಂದ ಜ್ಞಾನಿಯು ಕರ್ಮಗಳನ್ನು ಮಾಡುತ್ತಿದ್ದರೂ, ಅವನಿಗೆ ಆ ಕರ್ಮಗಳ ಕೊಳೆಯು ಅಂಟುವುದಿಲ್ಲ.</p>
		<h1 class="level1-title" epub:type="title"><span class="date">ಆಗಸ್ಟ್ ೩೧</span><br /><span class="num">೨೪೪.</span> ಇಂಥವನಿಗೆ ಪಾಪವಿಲ್ಲ</h1>
		<p class="bhashya-verse">ನಿರಾಶೀರ್ಯತಚಿತ್ತಾತ್ಮಾ ತ್ಯಕ್ತಸರ್ವಪರಿಗ್ರಹಃ।<br/>ಶಾರೀರಂ ಕೇವಲಂ ಕರ್ಮ ಕುರ್ವನ್ನಾಪ್ನೋತಿ ಕಿಲ್ಬಿಷಮ್॥</p>
		<p class="bhashya-verse-source">ಭಗವದ್ಗೀತಾ ೪-೨೧</p>
		<p class="bhashya-verse-meaning">ಆಶೆಗಳಿಲ್ಲದವನೂ ಯತಚಿತ್ತಾತ್ಮನೂ ಸರ್ವಪರಿಗ್ರಹಗಳನ್ನೂ ಬಿಟ್ಟವನೂ ಆದ ಆತ್ಮಜ್ಞಾನಿಯು, ಈ ಶರೀರದ ಸ್ಥಿತಿಗಾಗಿ ಏನೇ ಕರ್ಮಗಳನ್ನು ಮಾಡಿದರೂ ಅದರಿಂದ ಅವನು ಪಾಪವನ್ನು ಹೊಂದುವುದಿಲ್ಲ.</p>
		<p class="description">ಕರ್ಮಗಳು ಬಂಧಕವಲ್ಲ, ಕರ್ಮಗಳಲ್ಲಿರುವ ಕಾಮಸಂಕಲ್ಪಗಳು ಬಂಧಕ. ಈ ಕರ್ಮಗಳು ಶುಭವಾಗಿವೆ, ಇವುಗಳನ್ನು ನಾನು ಮಾಡುತ್ತಿದ್ದೇನೆ, ಇವುಗಳಿಂದ ನನಗೆ ಇಂಥಿಂಥ ಫಲಗಳಾಗುತ್ತವೆ— ಎಂದೆಲ್ಲ ತಿಳಿದು ಮಾಡುವ ಕರ್ಮಗಳೇ ಬಂಧಕ. ಆದ್ದರಿಂದಲೇ ಅಜ್ಞಾನಿಗಳು ಕರ್ಮಬಂಧನದಲ್ಲಿ ಸಿಕ್ಕಿಕೊಂಡು ಸಂಕಟಪಡುತ್ತಾರೆ.</p>
		<p class="description">ಆದರೆ ಜ್ಞಾನಿಯು ಮಾಡುವ ಕರ್ಮಗಳು ಅವನಿಗೆ ಬಂಧಕವಾಗುವುದಿಲ್ಲ. ಜ್ಞಾನಿಯ ಮೂರು ಲಕ್ಷಣಗಳನ್ನು ಇಲ್ಲಿ ತಿಳಿಸಿರುತ್ತದೆ. </p>
		<p class="description">೧. ನಿರಾಶೀಃ—ಆಶೆಯಿಲ್ಲದವನು. ಆಶೆ, ಕಾಮ, ಏಷಣೆ, ತೃಷ್ಣೆಯು ಆತ್ಮಜ್ಞಾನಿಗೆ ಕನಸಿನಲ್ಲೂ ಇರಲಾರದು. ಆತ್ಮಾನಂದದಿಂದ ಸಂತೃಪ್ತನಾಗಿ ಅಕಾಮನಾಗಿರುವ ಜ್ಞಾನಿಗೆ ಆಶೆಯೆಂಬುದು ಇರಲಾರದು.</p>
		<p class="description">೨. ಯತಚಿತ್ತಾತ್ಮಾ—ಮನಸ್ಸನ್ನೂ ಇಂದ್ರಿಯಗಳನ್ನೂ ತನ್ನ ಹತೋಟಿಯಲ್ಲಿ ಇಟ್ಟುಕೊಂಡಿರುವವನೇ ಆತ್ಮಜ್ಞಾನಿಯು.</p>
		<p class="description">೩. ತ್ಯಕ್ತಸರ್ವಪರಿಗ್ರಹಃ—‘ಪರಿಗ್ರಹ’ ಎಂದರೆ ನನ್ನದು ಎಂದಾಗಿರುವ ವಸ್ತು. ಬ್ರಹ್ಮವೇ ತಾನೆಂದು ತಿಳಿದಿರುವ ಜ್ಞಾನಿಗೆ ಪರಿಗ್ರಹವೆಂಬುದೆಲ್ಲಿ?</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
</body>
</html>
