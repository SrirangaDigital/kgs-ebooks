<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಶಾಂಕರ ಸಂವತ್ಸರ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-007.01">
		<p class="intro-shloka">॥ ಓಂ ಸುಲಭೋಪಾಯೋಪದೇಶಕಾಯ ವಾಸುದೇವಾಯ ನಮಃ॥</p>
		<p class="shloka">ಅಹಂಕಾರವಿಹೀನಶ್ಚೇತ್ ಭಗವತ್ ಸಕ್ತಮಾನಸಃ।<br/>ಪರಂ ಬ್ರಹ್ಮೈವ ಚಾಪ್ನೋತಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಅಹಂಕಾರವನ್ನು ಬಿಟ್ಟು ಭಗವಂತನಲ್ಲಿಯೇ ನೆಟ್ಟ ಮನಸ್ಸುಳ್ಳವನಾಗಿಬಿಟ್ಟರೆ ಅಂಥವನು ಪರಬ್ರಹ್ಮವನ್ನೇ ಹೊಂದಿಬಿಡುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೧</span><br /><span class="num">೧೮೩.</span> ಸುಲಭೋಪಾಯವಿದು</h1>
		<p class="bhashya-verse">ಮನ್ಮನಾ ಭವ ಮದ್ಭಕ್ತೋ ಮದ್ಯಾಜೀ ಮಾಂ ನಮಸ್ಕುರು।<br/>ಮಾಮೇವೈಷ್ಯಸಿ ಸತ್ಯಂ ತೇ ಪ್ರತಿಜಾನೇ ಪ್ರಿಯೋಽಸಿ ಮೇ॥</p>
		<p class="bhashya-verse-source">ಭಗವದ್ಗೀತಾ ೧೮-೬೫</p>
		<p class="bhashya-verse-meaning">ಎಲೈ ಅರ್ಜುನನೆ, ನನ್ನಲ್ಲಿಯೇ ಮನಸ್ಸಿಡು, ನನ್ನನ್ನೇ ಭಜಿಸು, ನನ್ನನ್ನೇ ಸೇವಿಸು, ನನ್ನನ್ನೇ ನಮಸ್ಕರಿಸು; ಹೀಗೆ ನೀನು ಮಾಡುತ್ತಿದ್ದರೆ ನೀನು ನಿಜವಾಗಿಯೂ ನನ್ನನ್ನೇ ಹೊಂದಿಬಿಡುತ್ತೀಯೆ. ನೀನು ನನಗೆ ಅತ್ಯಂತ ಪ್ರಿಯನಾದ್ದರಿಂದ ನಾನು ನಿನಗೆ ಹೀಗೆ ಆಣೆಮಾಡಿ ಹೇಳುತ್ತಿದ್ದೇನೆ. ಇದು ನನ್ನ ಸತ್ಯವಾದ ಪ್ರತಿಜ್ಞೆಯು.</p>
		<p class="description">ಇದು ಭಗವಂತನ ಸತ್ಯವಾದ ಪ್ರತಿಜ್ಞೆಯು. ಭಗವಂತನನ್ನು ಸಂಪೂರ್ಣವಾಗಿ ನಂಬಿ, ಭಗವಂತನನ್ನು ಸಂಪೂರ್ಣವಾಗಿ ಆಶ್ರಯಿಸಿ, ಭಗವಂತನಿಗೇ ಸಂಪೂರ್ಣವಾಗಿ ಶರಣಾಗತರಾಗಿ, ಭಗವಂತನಿಗೇ ನಮ್ಮ ತನುಮನಧನಗಳನ್ನು ಸಂಪೂರ್ಣವಾಗಿ ಸಮರ್ಪಿಸಿ ಅಧ್ಯಾತ್ಮಸಾಧಕರಾದ ನಾವುಗಳು ಜೀವನವನ್ನು ನಡೆಸಬೇಕು.</p>
		<p class="description">ಭಗವಂತನೆಂದರೆ ಒಬ್ಬ ವ್ಯಕ್ತಿಯಲ್ಲ, ಒಬ್ಬ ದೇವತೆಯೂ ಅಲ್ಲ. ಸರ್ವಪ್ರಾಣಿಗಳಿಗೂ ಪ್ರತ್ಯಗಾತ್ಮನಾಗಿರುವ ಸಚ್ಚಿದಾನಂದಸ್ವರೂಪನಾದ ಪರಬ್ರಹ್ಮವೇ ಭಗವಂತನು. ಸರ್ವಜ್ಞನೂ ಸರ್ವಶಕ್ತನೂ ಸರ್ವಾಂತರ್ಯಾಮಿಯೂ ಸರ್ವಾತ್ಮನೂ ಆದ ಭಗವಂತನಿಗೇ ಸಾಧಕರು ಸರ್ವವನ್ನೂ ಸಮರ್ಪಿಸಿದರೆ ಅಂಥವರು ಖಂಡಿತವಾಗಿಯೂ ಭಗವಂತನನ್ನೇ ಹೊಂದಿ ಕೃತಾರ್ಥರಾಗಿಬಿಡುತ್ತಾರೆ. ಹೀಗೆಂಬುದು ಭಗವಂತನ ಸತ್ಯಪ್ರತಿಜ್ಞೆಯೆಂದು ತಿಳಿದು ಸಾಧಕರು ಭಗವಂತನಿಗೆ ಸಂಪೂರ್ಣವಾಗಿ ಶರಣಾಗತರಾಗಬೇಕು. ಮೋಕ್ಷಪ್ರಾಪ್ತಿಗೆ ಸುಲಭೋಪಾಯವಿದು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.02"> 
		<p class="intro-shloka">॥ ಓಮ್ ಉದಾಸೀನಾಯ ವಾಸುದೇವಾಯ ನಮಃ॥</p>
		<p class="shloka">ಇಂದ್ರಿಯಾರ್ಥೇಷು ಯೋ ನಿತ್ಯಮ್ ಉದಾಸೀನಃ ಸ್ವಭಾವತಃ।<br/>ನಿರ್ಗುಣೋಽಯಂ ಗುಣಾತೀತಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಇಂದ್ರಿಯಗಳ ವ್ಯಾಪಾರಗಳಲ್ಲಿ ಯಾವನು ಸ್ವಭಾವದಿಂದಲೇ ಉದಾ ಸೀನನಾಗಿದ್ದುಕೊಂಡುಗುಣಗಳಿಗೆದಾಸನಾಗಿಲ್ಲವೋ ಅವನೇ <strong>ಗುಣಾತೀತ</strong>ನು.</p>
		<h1 class="level1-title" epub:type="title"><span class="date">ಜುಲೈ ೨</span><br /><span class="num">೧೮೪.</span> ಧೀರನಾದ ಉದಾಸೀನನಿವನು</h1>
		<p class="bhashya-verse">ಉದಾಸೀನವದಾಸೀನಃ ಗುಣೈರ್ಯೋ ನ ವಿಚಾಲ್ಯತೇ।<br/>ಗುಣಾ ವರ್ತಂತ ಇತ್ಯೇವ ಯೋಽವತಿಷ್ಠತಿ ನೇಂಗತೇ॥</p>
		<p class="bhashya-verse-source">ಭಗವದ್ಗೀತಾ ೧೪-೨೩</p>
		<p class="bhashya-verse-meaning">ಉದಾಸೀನನಂತೆ ಜೀವನವನ್ನು ನಡೆಸುತ್ತಾ, ಯಾವ ಧೀರನು ಗುಣಗಳಿಂದ ಅಲುಗಾಡಿಸಲ್ಪಡಲಾರನೋ, ಮತ್ತು ಯಾವ ವಿವೇಕಿಯು “ಇದೆಲ್ಲವೂ ಗುಣಗಳ ವ್ಯಾಪಾರವೇ” ಎಂದು ತಿಳಿದು ಸ್ವಾತ್ಮನಿಷ್ಠನಾಗಿರುತ್ತಾನೆಯೋ, ಅವನೇ <strong>ಗುಣಾತೀತನು</strong>.</p>
		<p class="description">ಗುಣಾತೀತನ ಲಕ್ಷಣವನ್ನು ಭಗವಂತನು ತುಂಬಾ ಸೊಗಸಾಗಿ ಹಾಗೂ ತಿಳಿಯಾಗಿ ಇಲ್ಲಿ ತಿಳಿಸಿರುತ್ತಾನೆ. ಜೀವನದಲ್ಲಿ ಏರುಪೇರುಗಳು ಬಂದರೂ ಆತ್ಮಜ್ಞಾನಿಯು ತಾನು ಮಾತ್ರ ನಿರ್ವಿಕಾರನಾಗಿ ಉದಾಸೀನನಂತೆಯೇ ಇರುತ್ತಾನೆ. ಸತ್ತ್ವರಜಸ್ತಮೋಗುಣಗಳಿಂದ ತಾನು ಯಾವ ವಿಕಾರಗಳನ್ನೂ ಹೊಂದದೆ ಸದಾ ಆತ್ಮನಿಷ್ಠನಾಗಿರುತ್ತಾನೆ. ಅಜ್ಞಾನಿಗಳು ಗುಣಗಳಿಗೆ ದಾಸರಾಗಿ ಗುಣಾಧೀನರಾಗಿ ಸುಖದುಃಖಗಳಿಗೆ ವಶರಾಗಿಬಿಡುತ್ತಾರೆ, ಆದರೆ ಗುಣಗಳ ಆಟವು ಆತ್ಮಜ್ಞಾನಿಯಲ್ಲಿ ನಡೆಯುವುದಿಲ್ಲ.</p>
		<p class="description">ತನ್ನ ದೇಹೇಂದ್ರಿಯಮನೋಬುದ್ಧಿಗಳಲ್ಲಿ ಏನೇ ವಿಕಾರಗಳು ಉಂಟಾದರೂ ಇವೆಲ್ಲವನ್ನೂ “ಗುಣಗಳ ವ್ಯಾಪಾರ”ವೆಂದೇ ತಿಳಿದು ತನ್ನ ಸ್ವರೂಪದಲ್ಲಿ ಸದಾ ನಿಷ್ಠನಾದವನೇ <strong>ಗುಣಾತೀತನು</strong>. ದೇಹಾದ್ಯುಪಾಧಿಗಳಲ್ಲಿ ಕೆಲವೊಮ್ಮೆ ಸತ್ತ್ವಗುಣವೂ, ಕೆಲವೊಮ್ಮೆ ರಜಸ್ತಮೋಗುಣಗಳೂ ಏಳಬಹುದು. ಆದರೆ ಆ ಗುಣಗಳಿಗೂ ತನಗೂ ಯಾವ ಸಂಬಂಧವಿಲ್ಲವೆಂದೂ ಗುಣಗಳು ಅವಿದ್ಯಾಕಲ್ಪಿತವೆಂದೂ ನಿಶ್ಚಿತವಾಗಿ ತಿಳಿದಿರುವ ಗುಣಾತೀತನು ಧೀರನಾದ ಆತ್ಮಜ್ಞಾನಿಯಾಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.03">
		<p class="intro-shloka">॥ ಓಂ ಚಿತ್ತಶುದ್ಧಿರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಸರ್ವಕರ್ಮಫಲತ್ಯಾಗೀ ಚಿತ್ತಶುದ್ಧಿಬಲಾತ್ ಕ್ರಮಾತ್।<br/>ಮೋಕ್ಷಮೇವಾಶ್ನುತೇ ನೂನಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸರ್ವಕರ್ಮಗಳ ಫಲಗಳನ್ನು ತ್ಯಾಗಮಾಡಿದರೆ ಅದರಿಂದ ಚಿತ್ತಶುದ್ಧಿಯನ್ನು ಪಡೆದು ಕ್ರಮವಾಗಿ ಸಾಧಕನು ಮೋಕ್ಷವನ್ನೇ ಹೊಂದುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೩</span><br /><span class="num">೧೮೫.</span> ಚಿತ್ತಶುದ್ಧಿಗೆ ರಹಸ್ಯೋಪಾಯ</h1>
		<p class="bhashya-verse">ಅಥೈತದಪ್ಯಶಕ್ತೋಽಸಿ ಕರ್ತುಂ ಮದ್ಯೋಗಮಾಶ್ರಿತಃ।<br/>ಸರ್ವಕರ್ಮಫಲತ್ಯಾಗಂ ತತಃ ಕುರು ಯತಾತ್ಮವಾನ್॥</p>
		<p class="bhashya-verse-source">ಭಗವದ್ಗೀತಾ ೧೨-೧೧</p>
		<p class="bhashya-verse-meaning">ಎಲೈ ಅರ್ಜುನನೆ, ಮದ್ಯೋಗವನ್ನು ಆಶ್ರಯಿಸಿದವನಾಗಿ ನನಗೋಸ್ಕರವಾಗಿ ನಿನ್ನ ಕರ್ಮಗಳೆಲ್ಲವನ್ನೂ ಮಾಡಲೂ ನೀನು ಶಕ್ತನಲ್ಲವಾದರೆ, ಆಗ ನೀನು ಯತಾತ್ಮನಾಗಿ ಸರ್ವಕರ್ಮಫಲತ್ಯಾಗ ವನ್ನಾದರೂ ಮಾಡಿ ಕೃತಾರ್ಥನಾಗು.</p>
		<p class="description">ಆತ್ಮಜ್ಞಾನಕ್ಕೆ ಸಾಧನವಾಗಿ ವಿಚಾರಮಾರ್ಗ, ಉಪಾಸನಾಮಾರ್ಗ, ಭಕ್ತಿಮಾರ್ಗ, ಕರ್ಮಯೋಗಮಾರ್ಗಗಳೆಂದು ಅನೇಕ ಉಪಾಯಗಳಿರುತ್ತವೆ. ಈ ಯಾವ ಮಾರ್ಗಗಳೂ ದಕ್ಕದ ಮಂದಾಧಿಕಾರಿಗೆ ಈ ಶ್ಲೋಕದಲ್ಲಿ ಭಗವಂತನು ತುಂಬ ಸುಲಭವಾದ <strong>ಕರ್ಮಫಲತ್ಯಾಗ</strong>ವೆಂಬ ಸಾಧನವನ್ನು ಉಪದೇಶಿಸಿರುತ್ತಾನೆ.</p>
		<p class="description">ಸಾಧಕನು ಕರ್ಮಗಳನ್ನು ಬಿಡಬೇಕಾಗಿಲ್ಲ, ವೈರಾಗ್ಯದಿಂದ ಮನೆಮಠಹೆಂಡತಿ ಮಕ್ಕಳುಗಳನ್ನು ಬಿಟ್ಟು ಕಾಡಿಗೆ ಹೋಗಬೇಕಾಗಿಯೂ ಇಲ್ಲ. ಮತ್ತೇನೆಂದರೆ ಕರ್ಮಫಲಗಳನ್ನು ಬಿಟ್ಟರೆ ಸಾಕು. ಕರ್ಮಗಳು ಬಂಧಕವಲ್ಲ, ಕರ್ಮಫಲಾಸಕ್ತಿಯೇ ಬಂಧಕ. ಆದ್ದರಿಂದ ತನ್ನ ಕರ್ತವ್ಯ ಕರ್ಮಗಳನ್ನೆಲ್ಲ ಚೆನ್ನಾಗಿ ಮಾಡುತ್ತಾ, ಭಗವಂತನಲ್ಲಿ ಪೂರ್ಣವಾಗಿ ನಂಬಿಕೆಯನ್ನು ಇಟ್ಟುಕೊಂಡು, ಅನಿತ್ಯವಾದ ಫಲಗಳಲ್ಲಿ ಮನಸ್ಸನ್ನು ಇಡದೆ ಶಾಂತಚಿತ್ತನಾಗಿರುವ ಸಾಧಕನಿಗೂ ಆತ್ಮಜ್ಞಾನವು ಉಂಟಾಗುತ್ತದೆ. ಇಂಥವನೂ ಅವಿದ್ಯಾಕಾಮಕರ್ಮಜನ್ಮಮರಣಬಂಧನಗಳಿಂದ ಮುಕ್ತನಾಗಿಬಿಡುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.04">
		<p class="intro-shloka">॥ ಓಮ್ ಆಸುರಭಾವರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಸಮರ್ಥೋಽಹಂ ಧನಾಢ್ಯೋಽಹಂ ಮನ್ವಾನೋ ನಾಶ್ನುತೇ ಪರಮ್।<br/>ಸಾಧಕೋ ನ ಭವೇದೇವಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ನಾನು ಸಮರ್ಥ, ನಾನು ಧನಾಢ್ಯ ಎಂದು ತಿಳಿದವನು ಮೋಕ್ಷವನ್ನು ಹೊಂದುವುದಿಲ್ಲ. ಆದ್ದರಿಂದ ಸಾಧಕನು ಹೀಗೆ ತಿಳಿಯಬಾರದು.</p>
		<h1 class="level1-title" epub:type="title"><span class="date">ಜುಲೈ ೪</span><br /><span class="num">೧೮೬.</span> ಸಾಧಕರು ಹೀಗಿರಬಾರದು</h1>
		<p class="bhashya-verse">ಆಢ್ಯೋಽಭಿಜನವಾನಸ್ಮಿ ಕೋಽನ್ಯೋಽಸ್ತಿ ಸದೃಶೋ ಮಯಾ।<br/>ಯಕ್ಷ್ಯೇ ದಾಸ್ಯಾಮಿ ಮೋದಿಷ್ಯೇ ಇತ್ಯಜ್ಞಾನವಿಮೋಹಿತಾಃ॥</p>
		<p class="bhashya-verse-source">ಭಗವದ್ಗೀತಾ ೧೬-೧೫</p>
		<p class="bhashya-verse-meaning">ನಾನು ಆಢ್ಯನು, ಅಭಿಜನವುಳ್ಳವನು; ನನಗೆ ಸಮನಾದವನು ಈ ಮೂರು ಲೋಕಗಳಲ್ಲಿ ಯಾವನಿದ್ದಾನೆ? ನಾನು ಯಜ್ಞಯಾಗಾದಿಗಳನ್ನು ಮಾಡುತ್ತೇನೆ, ನಾನು ದಾನಶೂರನು, ನಾನು ಸದಾ ಸಂತೋಷವಾಗಿದ್ದೇನೆ—ಎಂದೆಲ್ಲಾ ಹೇಳುತ್ತಾ ಕಾಲಹಾಕುವವರು ಅಜ್ಞಾನದಿಂದ ಮೋಹಿತರಾಗಿರುವ ಅವಿವೇಕಿಗಳಾಗಿರುತ್ತಾರೆ. ಇವರು ಅಜ್ಞರಾದ ಅಸುರರೇ ಆಗಿರುತ್ತಾರೆ.</p>
		<p class="description">ಅಸುರರೆಂದರೆ, <strong>ಅಸುಷು ರಮಂತೇ ಇತಿ ಅಸುರಾಃ</strong>, ತಮ್ಮ ಸ್ವಾರ್ಥ ವ್ಯವಹಾರಗಳಲ್ಲಿ ಮುಳುಗಿರುವವರು. ಭಗವಂತನನ್ನು ಮರೆತು, ಮಾನವಜನ್ಮದ ಮಹತ್ತ್ವವನ್ನೂ , ಗುರಿಯನ್ನೂ ಮರೆತು ಬರೀ ವಿಷಯಭೋಗಗಳಲ್ಲಿ ಮುಳುಗಿರುವವರೇ ಅಸುರರು. ಅಸುರರ ಜೀವನಕ್ರಮವನ್ನು ಇಲ್ಲಿ ಭಗವಂತನು ಸರಳವಾಗಿ ತಿಳಿಸಿರುತ್ತಾನೆ.</p>
		<p class="description">ಅಸುರರಿಗೆ ಆರಾಧ್ಯದೇವತೆಯೆಂದರೆ <strong>ಅಹಂ</strong>. ನಾನು, ನನ್ನನ್ನು, ನನ್ನಿಂದ, ನನಗೆ, ನನ್ನ ದೆಸೆಯಿಂದ, ನನ್ನ, ನನ್ನಲ್ಲಿ—ಇಷ್ಟೇ ಅಸುರರ ಜೀವನಕ್ರಮ. ಯಜ್ಞ ದಾನ ತಪಸ್ಸುಗಳಲ್ಲಿಯೂ ಇವರಿಗೆ ತುಂಬಿರುವುದು ಅಹಂಕಾರವೇ. ಗುರುಹಿರಿಯರಲ್ಲಿ ಭಗವಂತನಲ್ಲಿ ಭಕ್ತಿಗೌರವಗಳಾಗಲಿ, ವಿಷಯಗಳಲ್ಲಿ ವೈರಾಗ್ಯವಾಗಲಿ ಇಲ್ಲದೆ ಅಜ್ಞಾನಸಾಗರದಲ್ಲಿ ಮುಳುಗಿರುವವರಿವರು. ಸಾಧಕರು ಎಂದೆಂದಿಗೂ ಹೀಗೆ ಅಸುರರಾಗಬಾರದು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.05">
		<p class="intro-shloka">॥ ಓಂ ನೈಷ್ಕರ್ಮ್ಯಸಿದ್ಧಿನಿಷ್ಠಾಯ ವಾಸುದೇವಾಯ ನಮಃ॥</p>
		<p class="shloka">ದೇಹಾಭಿಮಾನರಹಿತಃ ಆತ್ಮನಿಷ್ಠೋ ಜಿತೇಂದ್ರಿಯಃ।<br/>ನೈಷ್ಕರ್ಮ್ಯಸಿದ್ಧಿಂ ಪ್ರಾಪ್ನೋತಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ದೇಹಾಭಿಮಾನರಹಿತನೂ ಆತ್ಮನಿಷ್ಠನೂ ಜಿತೇಂದ್ರಿಯನೂ ಆದವನು <strong>ನೈಷ್ಕರ್ಮ್ಯಸಿದ್ಧಿ</strong>ಯನ್ನು ಹೊಂದುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೫</span><br /><span class="num">೧೮೭.</span> ಇಂಥವನಿಗೆ ನೈಷ್ಕರ್ಮ್ಯಸಿದ್ಧಿ</h1>
		<p class="bhashya-verse">ಅಸಕ್ತಬುದ್ಧಿಃ ಸರ್ವತ್ರ ಜಿತಾತ್ಮಾ ವಿಗತಸ್ಪೃಹಃ।<br/>ನೈಷ್ಕರ್ಮ್ಯಸಿದ್ಧಿಂ ಪರಮಾಂ ಸಂನ್ಯಾಸೇನಾಧಿಗಚ್ಛತಿ॥</p>
		<p class="bhashya-verse-source">ಭಗವದ್ಗೀತಾ ೧೮-೪೯</p>
		<p class="bhashya-verse-meaning">ಯಾವ ಅನಾತ್ಮಪದಾರ್ಥಗಳಲ್ಲಿಯೂ ಅಂಟಿಕೊಳ್ಳದ ಬುದ್ಧಿಯುಳ್ಳ ವನೂ, ಅಂತಃಕರಣವನ್ನು ಸ್ವಾಧೀನಮಾಡಿಕೊಂಡಿರುವವನೂ, ಭೋಗವಸ್ತುಗಳಲ್ಲಿ ಆಶೆಯಿಲ್ಲದವನೂ ಆದ ಆತ್ಮಜ್ಞಾನಿಯು ಸಮ್ಯಕ್ ದರ್ಶನವೆಂಬ ಸಂನ್ಯಾಸದಿಂದ ಪರಮವಾದ <strong>ನೈಷ್ಕರ್ಮ್ಯಸಿದ್ಧಿ</strong>ಯೆಂಬ ಮೋಕ್ಷವನ್ನು ಪಡೆದುಕೊಳ್ಳುತ್ತಾನೆ.</p>
		<p class="description">ಮುಕ್ತಿಯನ್ನು ಹೊಂದುವ ಆತ್ಮಜ್ಞಾನಿಯ ಮೂರು ಲಕ್ಷಣಗಳನ್ನು ಇಲ್ಲಿ ಹೃದಯಂಗಮವಾಗಿ ತಿಳಿಸಿರುತ್ತದೆ:</p>
		<p class="description">೧. <strong>ಅಸಕ್ತಬುದ್ಧಿಃ</strong>—ದೇಹಾದಿಗಳಲ್ಲಿಯೂ, ಪತ್ನಿ ಪುತ್ರ ಮಿತ್ರ ಗೃಹಾದಿಗಳಲ್ಲಿಯೂ ನಾನು ನನ್ನದೆಂಬ ಅಭಿಮಾನವಿಲ್ಲದವನು. ಇವುಗಳನ್ನು ಅನಾತ್ಮವೆಂದು ತಿಳಿದವನಿಗೆ ಇವುಗಳಲ್ಲಿ ರಾಗವು ಇರಲಾರದಷ್ಟೆ?</p>
		<p class="description">೨. <strong>ಜಿತಾತ್ಮನು</strong>—ಜಿತವಾದ ಅಂತಃಕರಣವನ್ನು ಉಳ್ಳವನು. ಚಂಚಲವಾದ ಮನಸ್ಸನ್ನು ಶಾಂತವನ್ನಾಗಿ ಮಾಡಿಕೊಂಡು ತನ್ನ ಹತೋಟಿಯಲ್ಲಿ ಇಟ್ಟುಕೊಂಡಿರುವ ಸದಾ ಶಾಂತನಾಗಿರುವ ಧೀರನಿವನು.</p>
		<p class="description">೩. <strong>ವಿಗತಸ್ಪೃಹನು</strong>—ಇಂದ್ರಿಯಗಳ ಭೋಗಗಳಲ್ಲಿ ತನ್ಮಯತೆಯನ್ನು ಹೊಂದದಿರುವವನು. ಶಬ್ದ ಸ್ಪರ್ಶ ರೂಪ ರಸ ಗಂಧಗಳೆಂಬ ಪಂಚ ವಿಷಯಗಳ ಭೋಗಗಳಲ್ಲಿ ಮುಳುಗದಿರುವ ವಿವೇಕಿಯು. ಇಂಥ ಜ್ಞಾನಿಯು ಮುಕ್ತಿಯನ್ನು ಹೊಂದುವುದರಲ್ಲಿ ಸಂಶಯವಿಲ್ಲ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.06">
		<p class="intro-shloka">॥ ಓಂ ರಾಜಸಸುಖವಿದೂರಾಯ ವಾಸುದೇವಾಯ ನಮಃ॥</p>
		<p class="shloka">ಭೋಗಾದೌ ಯತ್ ಸುಖಾಭಾಸಂ ದುಃಖರೂಪಂ ತತಃ ಪರಮ್।<br/><strong>ರಾಜಸಂ </strong>ತತ್ ಸುಖಂ ಪ್ರೋಕ್ತಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಭೋಗದ ಪ್ರಾರಂಭದಲ್ಲಿ ಸುಖದಂತೆ ತೋರುತ್ತಿದ್ದು ಕೊನೆಯಲ್ಲಿ ಯಾವುದು ದುಃಖವೇ ಆಗುತ್ತದೆಯೋ, ಅದು <strong>ರಾಜಸ</strong> <strong>ಸುಖವು</strong>.</p>
		<h1 class="level1-title" epub:type="title"><span class="date">ಜುಲೈ ೬</span><br /><span class="num">೧೮೮.</span> ರಾಜಸ ಸುಖವಿದು</h1>
		<p class="bhashya-verse">ವಿಷಯೇಂದ್ರಿಯಸಂಯೋಗಾತ್ ಯತ್ತದಗ್ರೇಽಮೃತೋಪಮಮ್।<br/>ಪರಿಣಾಮೇ ವಿಷಮಿವ ತತ್ಸುಖಂ ರಾಜಸಂ ಸ್ಮೃತಮ್॥</p>
		<p class="bhashya-verse-source">ಭಗವದ್ಗೀತಾ ೧೮-೩೮</p>
		<p class="bhashya-verse-meaning">ವಿಷಯಗಳ ಮತ್ತು ಇಂದ್ರಿಯಗಳ ಸಂಬಂಧದಿಂದ ಉಂಟಾದ ಭೋಗದ ಯಾವ ಸುಖವು ಪ್ರಾರಂಭದಲ್ಲಿ ಅಮೃತದಂತೆ ಕಂಡು, ಅನಂತರ ಕೊನೆಯಲ್ಲಿ ವಿಷದಂತೆ ಆಗಿಬಿಡುತ್ತದೆಯೋ, ಅಂಥ ಸುಖವು <strong>ರಾಜಸ</strong>ವೆನಿಸುತ್ತದೆ.</p>
		<p class="description">ಯೌವನದಲ್ಲಿ ಇಂದ್ರಿಯಪಟುತ್ವವಿರುವಾಗ ಮನುಷ್ಯನು ವಿಷಯಭೋಗದಲ್ಲಿ ಮುಳುಗಿಬಿಡುತ್ತಾನೆ. ಆ ಸಂದರ್ಭದಲ್ಲಿ ವಿವೇಕವಾಗಲಿ ವಿಚಾರವಾಗಲಿ ಇರುವುದಿಲ್ಲ. ವಿಷಯಾನುಭೋಗದ ಕಾಲದಲ್ಲಿ ಏನೋ ಒಂದು ತರಹದ ಸುಖವು ಉಂಟಾದಂತೆ ಕಾಣುತ್ತದೆ. ಆತ್ಮಾನಂದವನ್ನು ಅರಿಯದೆ ಇದನ್ನೇ ಅಮೃತಸಮಾನವೆಂದು ತಿಳಿದು ಅವಿವೇಕಿಯು ಅನಾತ್ಮವಿಷಯಭೋಗಗಳಲ್ಲಿಯೇ ಮಗ್ನನಾಗಿಬಿಡುತ್ತಾನೆ.</p>
		<p class="description">ಆದರೆ ಮುಂದೆ ಕಾಲಕಳೆದಂತೆ ಆ ಭೋಗದ ಫಲವಾಗಿ ರೋಗರುಜಿನಾದಿಗಳು ತೋರಿಕೊಳ್ಳುತ್ತವೆ. ಬಲ ವೀರ್ಯ ರೂಪ ಪ್ರಜ್ಞಾ ಮೇಧಾ ಧನ ಉತ್ಸಾಹ ಶಕ್ತಿ—ಇವೆಲ್ಲವನ್ನೂ ಆ ಭೋಗವು ಈಗ ನಾಶಮಾಡಿಬಿಟ್ಟಿರುತ್ತದೆ. ಆ ಭೋಗವು ವಿಷವೆಂದು ಈಗ ಅರ್ಥವಾಗುತ್ತದೆ. ಪ್ರಾರಂಭದಲ್ಲಿ ಅಮೃತದಂತೆ ತೋರುತ್ತಿದ್ದು ಕೊನೆಯಲ್ಲಿ ವಿಷವಾಗಿ ತೋರುವ ಸುಖವೇ <strong>ರಾಜಸಸುಖವು</strong>. ವಿವೇಕಿಯಾದ ಅಧ್ಯಾತ್ಮಸಾಧಕನು ಇಂಥ <strong>ರಾಜಸ ಸುಖ</strong>ಕ್ಕೆ ಜೋಲುಬೀಳಬಾರದು. ಧೀರನಾದ ವಿವೇಕಿ ಯಾದ ಸಾಧಕನು <strong>ರಾಜಸ ಸುಖ</strong>ದಿಂದ ದೂರವಿರಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.07">
		<p class="intro-shloka">॥ ಓಂ ಸಿದ್ಧಿಪ್ರದಾಯ ವಾಸುದೇವಾಯ ನಮಃ॥</p>
		<p class="shloka">ಈಶ್ವರಾರ್ಪಣಬುದ್ಧ್ಯಾ ತು ಕುರುತೇ ಕರ್ಮ ಯಃ ಸದಾ।<br/>ಚಿತ್ತಶುದ್ಧಿಮವಾಪ್ನೋತಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಾವಾತನು ಈಶ್ವರಾರ್ಪಣಬುದ್ಧಿಯಿಂದ ಕರ್ಮಗಳನ್ನು ಮಾಡುತ್ತಿರುತ್ತಾನೆಯೋ, ಅಂಥವನಿಗೆ <strong>ಚಿತ್ತಶುದ್ಧಿಯು</strong> ಉಂಟಾಗುತ್ತದೆ.</p>
		<h1 class="level1-title" epub:type="title"><span class="date">ಜುಲೈ ೭</span><br /><span class="num">೧೮೯.</span> ಚಿತ್ತಶುದ್ಧಿಗೆ ಸಾಧನವಿದು</h1>
		<p class="bhashya-verse">ಅಭ್ಯಾಸೇಽಪ್ಯಸಮರ್ಥೋಽಸಿ ಮತ್ಕರ್ಮಪರಮೋ ಭವ।<br/>ಮದರ್ಥಮಪಿ ಕರ್ಮಾಣಿ ಕುರ್ವನ್ ಸಿದ್ಧಿಮವಾಪ್ಸ್ಯಸಿ॥</p>
		<p class="bhashya-verse-source">ಭಗವದ್ಗೀತಾ ೧೨-೧೦</p>
		<p class="description">ಅಭ್ಯಾಸಯೋಗವನ್ನು ಮಾಡಲು ಅಸಮರ್ಥನಾದರೆ, ಆಗ, ಎಲೈ ಅರ್ಜುನನೆ, ನನಗಾಗಿ ಕರ್ಮಗಳನ್ನು ಮಾಡು. ನನಗೋಸ್ಕರ ಕರ್ಮಗಳನ್ನು ಮಾಡುತ್ತಿದ್ದರೂ ನೀನು ಮೋಕ್ಷಸಿದ್ಧಿಯನ್ನೇ ಸುಲಭವಾಗಿ ಹೊಂದಿಬಿಡುತ್ತೀಯೆ.</p>
		<p class="description">ಮನಸ್ಸನ್ನು ಭಗವಂತನಲ್ಲಿ ಪ್ರಯತ್ನದಿಂದ ನಿಲ್ಲಿಸುವುದೇ ಅಭ್ಯಾಸಯೋಗವು. ಪ್ರಯತ್ನಶೀಲರಾದ ಸಾಧಕರಿಗೆ ಇದು ಅಸಾಧ್ಯವೇನಲ್ಲ. ಆದರೆ ಸರ್ವೇಸಾಧಾರಣವಾಗಿ ಎಲ್ಲ ಸಾಧಕರಿಗೂ ಅಭ್ಯಾಸಯೋಗವು ಸುಲಭವೂ ಅಲ್ಲ. ಹಾಗಾದರೆ ಅಂಥವರಿಗೆ ಮೋಕ್ಷಪ್ರಾಪ್ತಿಗೆ ದಾರಿಯೇನು? ಎಂದರೆ, ಇಲ್ಲಿದೆ, ಅತ್ಯಂತ ಸುಲಭೋಪಾಯ:</p>
		<p class="description">ಅದೇ, ಈಶ್ವರಾರ್ಥಕರ್ಮಾನುಷ್ಠಾನಮಾರ್ಗ. ಕರ್ಮಗಳನ್ನು ಎಲ್ಲರೂ ಮಾಡಿಯೇ ಮಾಡುತ್ತಾರಲ್ಲವೆ? ಸಾಧಕರೂ ಜಪ, ಧ್ಯಾನ, ಪೂಜೆ, ಪಾರಾಯಣಾದಿ ಏನಾದರೂ ಕರ್ಮಗಳನ್ನು ಮಾಡಿಯೇಮಾಡುತ್ತಾರೆ. ಈ ಆಧ್ಯಾತ್ಮಿಕ ಕರ್ಮಗಳನ್ನೆಲ್ಲ <strong>‘ನಾರಾಯಣಾಯೇತಿ ಸಮರ್ಪಯಾಮಿ’</strong> ಎಂಬ ಭಾವನೆಯಿಂದ ಮಾಡಿಬಿಟ್ಟರೆ ಅದರಿಂದ ಅದೆಂಥ ಒಳ್ಳೆಯ ಫಲ! ಸತ್ತ್ವಶುದ್ಧಿಯಾಗುತ್ತದೆ. ಚಿತ್ತಶುದ್ಧಿಯಾಯಿತೆಂದರೆ ಅಂಥ ಸಾಧಕನು ಉದ್ಧಾರವಾದಂತೆಯೇ! ಚಿತ್ತಶುದ್ಧಿಯಿಂದಲೇ ಮುಂದೆ ಆತ್ಮಜ್ಞಾನವೂ ಲಭಿಸಿ ಮೋಕ್ಷಸಿದ್ಧಿಯೂ ಆಗುತ್ತದೆಯಲ್ಲವೆ!</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.08">
		<p class="intro-shloka">॥ ಓಂ ಮೋಕ್ಷಮಾರ್ಗವಿದೇ ವಾಸುದೇವಾಯ ನಮಃ॥</p>
		<p class="shloka">ಧ್ಯಾನಯೋಗೇನ ಕೇಚಿತ್ತು ಸಾಂಖ್ಯಯೋಗೇನ ಚಾಪರೇ।<br/>ಮೋಕ್ಷಮೇವಾಪ್ನುವಂತ್ಯೇತೇ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಕೆಲವರು ಧ್ಯಾನಯೋಗದಿಂದಲೂ ಮತ್ತೆ ಕೆಲವರು ಸಾಂಖ್ಯಯೋಗದಿಂದಲೂ ಮೋಕ್ಷವನ್ನೇ ಹೊಂದುತ್ತಾರೆ.</p>
		<h1 class="level1-title" epub:type="title"><span class="date">ಜುಲೈ ೮</span><br /><span class="num">೧೯೦.</span> ಈ ಮೂರೂ, ಮೋಕ್ಷಮಾರ್ಗಗಳೇ</h1>
		<p class="bhashya-verse">ಧ್ಯಾನೇನಾತ್ಮನಿ ಪಶ್ಯಂತಿ ಕೇಚಿದಾತ್ಮಾನಮಾತ್ಮನಾ।<br/>ಅನ್ಯೇ ಸಾಂಖ್ಯೇನ ಯೋಗೇನ ಕರ್ಮಯೋಗೇನ ಚಾಪರೇ॥</p>
		<p class="bhashya-verse-source">ಭಗವದ್ಗೀತಾ ೧೩-೨೪</p>
		<p class="bhashya-verse-meaning">ಕೆಲವರು ಸಾಧಕರು ಧ್ಯಾನಯೋಗದಿಂದ ಬುದ್ಧಿಯಲ್ಲಿ ಆತ್ಮನಿಂದ ಆತ್ಮನನ್ನು ಕಾಣುತ್ತಾರೆ. ಮತ್ತೆ ಕೆಲವರು ಸಾಂಖ್ಯಯೋಗದಿಂದಲೂ ಇನ್ನೂ ಕೆಲವರು ಕರ್ಮಯೋಗದಿಂದಲೂ ಆತ್ಮನನ್ನು ಕಾಣುತ್ತಾರೆ.</p>
		<p class="description">ಈ ಶ್ಲೋಕದಲ್ಲಿ ಆತ್ಮಜ್ಞಾನಕ್ಕೆ ಮೂರು ಸಾಧನಗಳನ್ನು ತಿಳಿಸಿದೆ:</p>
		<p class="description">೧. <strong>ಧ್ಯಾನಯೋಗದಿಂದ ಆತ್ಮಜ್ಞಾನ</strong>: ಧ್ಯಾನಯೋಗವೆಂದರೆ ಹೊರಗಿನ ಅನಾತ್ಮವಿಷಯಗಳಿಂದ ಮನಸ್ಸನ್ನು ಒಳಮುಖವಾಗಿ ಮಾಡಿಕೊಂಡು ಆತ್ಮನನ್ನೇ ಚಿಂತನೆಮಾಡುವ ಸಾಧನಕ್ರಮ. ಶುದ್ಧವಾದ ಮನಸ್ಸಿನಿಂದ ಪ್ರತ್ಯಗಾತ್ಮನನ್ನೇ ಧ್ಯಾನಮಾಡುವವರಿಗೆ ಆತ್ಮಜ್ಞಾನವು ಉಂಟಾಗುತ್ತದೆ.</p>
		<p class="description">೨. <strong>ಸಾಂಖ್ಯಯೋಗದಿಂದ ಆತ್ಮಜ್ಞಾನ</strong>: ಸಾಂಖ್ಯಯೋಗವೆಂದರೆ ವಿಚಾರಮಾರ್ಗ. ಸತ್ತ್ವರಜಸ್ತಮೋಗುಣಗಳಿಗೂ ಮತ್ತು ಶರೀರೇಂದ್ರಿಯ ಮನೋಬುದ್ಧಿ ವ್ಯಾಪಾರಗಳಿಗೂ ತಾನು ಸಾಕ್ಷಿಸ್ವರೂಪನಾಗಿದ್ದೇನೆಂಬ <strong>ವಿವೇಕಮಾರ್ಗವೇ</strong> ಸಾಂಖ್ಯಯೋಗವು. ಇದರಿಂದಲೂ ಜ್ಞಾನಪ್ರಾಪ್ತಿ.</p>
		<p class="description">೩. <strong>ಕರ್ಮಯೋಗದಿಂದಲೂ ಆತ್ಮಜ್ಞಾನ</strong>: ಕರ್ಮಯೋಗವೆಂದರೆ ಭಗವದರ್ಪಣಬುದ್ಧಿಯಿಂದಲೂ ಸಮತ್ವಬುದ್ಧಿಯಿಂದಲೂ ಫಲಾಪೇಕ್ಷೆಯಿಲ್ಲದೇ ಕರ್ಮಗಳನ್ನು ಸಂಗರಹಿತನಾಗಿ ಮಾಡುವುದು. ಚಿತ್ತಶುದ್ಧಿದ್ವಾರಾ ಕರ್ಮಯೋಗದಿಂದಲೂ ಆತ್ಮಜ್ಞಾನವು ಉಂಟಾಗುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-007.09">
		<p class="intro-shloka">॥ ಓಂ ಭಕ್ತವೈವಿಧ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಆರ್ತಾ ಜಿಜ್ಞಾಸವಶ್ಚೈವ ಹ್ಯರ್ಥಿನೋ ಜ್ಞಾನಿನಸ್ತಥಾ।<br/>ಭಕ್ತಾ ಏವ ಹಿ ಚತ್ವಾರಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಆರ್ತರು, ಜಿಜ್ಞಾಸುಗಳು, ಅರ್ಥಾಥಿರ್ಗಳು ಮತ್ತು ಜ್ಞಾನಿಗಳೆಂಬ ಈ ನಾಲ್ಕು ವಿಧದ ಜನಗಳೂ ಭಗವಂತನ ಭಕ್ತರೇ ಆಗಿರುತ್ತಾರೆ.</p>
		<h1 class="level1-title" epub:type="title"><span class="date">ಜುಲೈ ೯</span><br /><span class="num">೧೯೧.</span> ಈ ನಾಲ್ವರೂ ಭಕ್ತರೇ</h1>
		<p class="bhashya-verse">ಚತುರ್ವಿಧಾ ಭಜಂತೇ ಮಾಂ ಜನಾಃ ಸುಕೃತಿನೋಽಜುರ್ನ।<br/>ಆರ್ತೋ ಜಿಜ್ಞಾಸುರರ್ಥಾಥಿರ್© ಜ್ಞಾನೀ ಚ ಭರತರ್ಷಭ॥</p>
		<p class="bhashya-verse-source">ಭಗವದ್ಗೀತಾ ೭-೧೬</p>
		<p class="bhashya-verse-meaning">ಅರ್ಜುನನೆ, ನನ್ನನ್ನು ಭಕ್ತಿಯಿಂದ ಆರಾಧಿಸುವ ಸುಕೃತಿಗಳು ನಾಲ್ಕು ವಿಧವಾಗಿ ಇರುತ್ತಾರೆ. ಅವರೇ ಆರ್ತರು, ಜಿಜ್ಞಾಸುಗಳು, ಅರ್ಥಾಥಿರ್ಗಳು ಮತ್ತು ಜ್ಞಾನಿಗಳು.</p>
		<p class="description">ಭಗವಂತನನ್ನು ಆರಾಧಿಸುವ ಭಕ್ತರುಗಳು ಈ ಲೋಕದಲ್ಲಿ ಕೋಟಿಗಟ್ಟಲೆ ಇರಬಹುದು. ಆದರೆ ಇಂಥ ಭಕ್ತರೆಲ್ಲರನ್ನೂ ಕೇವಲ ನಾಲ್ಕು ವಿಭಾಗವನ್ನಾಗಿ ಮಾಡಬಹುದು.</p>
		<p class="description">೧ .<strong>ಆರ್ತರು:</strong>  ತಮ್ಮ ಕಷ್ಟಪರಿಹಾರಕ್ಕಾಗಿ ಭಗವಂತನನ್ನು ಆರಾಧಿಸುವವರು. ರೋಗರುಜಿನಗಳಿಂದ ಕಷ್ಟನಷ್ಟದಾರಿದ್ರ್ಯಗಳಿಂದ ತಮ್ಮನ್ನು ರಕ್ಷಿಸಿಕೊಳ್ಳುವುದಕ್ಕಾಗಿ ಭಗವಂತನನ್ನು ಭಜಿಸುವವರಿವರು.</p>
		<p class="description">೨ .<strong>ಜಿಜ್ಞಾಸುಗಳು:</strong> <strong>ಜ್ಞಾತುಮ್ ಇಚ್ಛವಃ.</strong> ತಮ್ಮ ಸ್ವರೂಪವೇ ಆಗಿರುವ ಭಗವಂತನನ್ನು ತಿಳಿದುಕೊಳ್ಳಲು ಬಯಸುವವರು.</p>
		<p class="description">೩ .<strong>ಅರ್ಥಾಥಿರ್ಗಳು:</strong>  ತಮ್ಮ ಇಷ್ಟಾರ್ಥಗಳಾದ ಧನ ಕನಕಾದಿಗಳನ್ನೂ, ಆಯುರಾರೋಗ್ಯಾದಿ ಸಂಪತ್ತನ್ನೂ ಬಯಸುವ ಸಾಧಕರು.</p>
		<p class="description">೪ .<strong>ಜ್ಞಾನಿಗಳು:</strong>  ತಮ್ಮ ಸ್ವರೂಪನೇ ಭಗವಂತನು ಎಂಬುದನ್ನು ಅನುಭವದಿಂದ ಅರ್ಥಮಾಡಿಕೊಂಡಿರುವ ಬ್ರಹ್ಮಜ್ಞಾನಿಗಳು. ಜ್ಞಾನಿಗಳು ಆತ್ಮಸ್ವರೂಪನಾದ ಭಗವಂತನನ್ನು ಪ್ರೀತಿಯಿಂದ ಭಜಿಸುತ್ತಾರೆ.</p>
		<p class="description">ಈ ನಾಲ್ಕುವಿಧ ಭಕ್ತರೂ ಪುಣ್ಯವಂತರೇ ಆಗಿರುತ್ತಾರೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.10">
		<p class="intro-shloka">॥ ಓಂ ಪಾಪಸಂಬಂಧರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಕರ್ತೃತ್ವಂ ಯಸ್ಯ ನಾಸ್ತ್ಯೇವ ಚಾಧ್ಯಾಸೋ ನೈವ ವಿದ್ಯತೇ।<br/>ನೈವ ತಸ್ಯ ಭವೇತ್ ಪಾಪಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಾವನಿಗೆ ಕರ್ತೃತ್ವವು ಇಲ್ಲವೇ ಇಲ್ಲವೋ, ಅಧ್ಯಾಸವೂ ಇಲ್ಲವೇ ಇಲ್ಲವೋ, ಅಂಥವನಿಗೆ ಪಾಪವೆಂಬುದೂ ಇಲ್ಲವೇ ಇಲ್ಲ.</p>
		<h1 class="level1-title" epub:type="title"><span class="date">ಜುಲೈ ೧೦</span><br /><span class="num">೧೯೨.</span> ಇಂಥವನಿಗೆ ಪಾಪವೆಂಬುದೇ ಇಲ್ಲ</h1>
		<p class="bhashya-verse">ಯಸ್ಯ ನಾಹಂಕೃತೋ ಭಾವೋ ಬುದ್ಧಿರ್ಯಸ್ಯ ನ ಲಿಪ್ಯತೇ।<br/>ಹತ್ವಾಽಪಿ ಸ ಇಮಾನ್ ಲೋಕಾನ್ ನ ಹಂತಿ ನ ನಿಬಧ್ಯತೇ॥</p>
		<p class="bhashya-verse-source">ಭಗವದ್ಗೀತಾ ೧೮-೧೭</p>
		<p class="bhashya-verse-meaning">ಯಾವಾತನಿಗೆ “ನಾನು ಮಾಡುತ್ತಿದ್ದೇನೆ” ಎಂಬ ಅಹಂಭಾವವು ಇರುವುದಿಲ್ಲವೋ, ಮತ್ತು ಯಾವಾತನ ಬುದ್ಧಿಯು ಕರ್ಮಫಲದಿಂದ ಲಿಪ್ತವಾಗುವುದಿಲ್ಲವೋ, ಅಂಥವನು ಯಾರನ್ನೇ ಕೊಂದುಹಾಕಿದರೂ ಅವನು ನಿಜವಾಗಿ ಯಾರನ್ನೂ ಕೊಂದಿರುವುದೂ ಇಲ್ಲ, ಅಂಥವನಿಗೆ ಪಾಪಫಲದ ಅಂಟೂ ಇರುವುದಿಲ್ಲ.</p>
		<p class="description">ಸದ್ಗುರುಗಳ ಉಪದೇಶದ ಸಹಾಯದಿಂದಲೇ ಈ ಶ್ಲೋಕಕ್ಕೆ ಸರಿಯಾದ ಅರ್ಥವನ್ನು ಮಾಡಿಕೊಳ್ಳಬೇಕು. ಬ್ರಹ್ಮಜ್ಞಾನದ ಮಹಿಮೆಯನ್ನು ಇಲ್ಲಿ ಸುಂದರವಾಗಿ ತಿಳಿಸಿರುತ್ತದೆ. ಬ್ರಹ್ಮಜ್ಞಾನಿಗೆ ಪುಣ್ಯವೂ ಇಲ್ಲ ಪಾಪವೂ ಇಲ್ಲ, ಸ್ವರ್ಗವೂ ಇಲ್ಲ ನರಕವೂ ಇಲ್ಲ, ಧರ್ಮವೂ ಇಲ್ಲ ಅಧರ್ಮವೂ ಇಲ್ಲ. ದೇಹಾದಿಗಳು ತಾನಲ್ಲವೆಂದೂ, ಪರಬ್ರಹ್ಮವೇ ತಾನೆಂದೂ ನಿಶ್ಚಿತವಾಗಿ ಅನುಭವದಿಂದ ತಿಳಿದವನೇ ಬ್ರಹ್ಮಜ್ಞಾನಿಯು.</p>
		<p class="description">ತಾನು ಕರ್ತೃವಲ್ಲವೆಂದೂ, ತ್ರಿಗುಣಗಳ ವ್ಯಾಪಾರಕ್ಕೆ ತಾನು ಸಾಕ್ಷಿಯೆಂದೂ, ಅಕರ್ತೃ ಅಭೋಕ್ತೃಸ್ವರೂಪನಾದ ಆತ್ಮನೇ ತಾನೆಂದೂ ತಿಳಿದಿರುವವನೇ ಆತ್ಮಜ್ಞಾನಿಯು. ಇಂಥವನು ಏನನ್ನೇ ಮಾಡಿದರೂ ನಿಜವಾಗಿ ಅವನು ಏನನ್ನೂ ಮಾಡಿರುವುದಿಲ್ಲ. ಆದ್ದರಿಂದಲೇ ಇವನಿಗೆ ಅದರ ಅಂಟೂ ಇರುವುದಿಲ್ಲ. ಜ್ಞಾನಿಯೆಂದರೆ ಭಗವಂತನೇ. ಬ್ರಹ್ಮಸ್ವರೂಪನಾಗಿರುವ ಜ್ಞಾನಿಯು ಬ್ರಹ್ಮವೇ ಆಗಿರುತ್ತಾನೆ. ಪರಬ್ರಹ್ಮನಿಷ್ಠನಾಗಿರುವ ಇವನಿಗೆ ಪಾಪವು ಇರುವುದಿಲ್ಲ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-007.11">
		<p class="intro-shloka">॥ ಓಂ ಸರ್ವಾಧ್ಯಕ್ಷಾಯ ವಾಸುದೇವಾಯ ನಮಃ॥</p>
		<p class="shloka">ಈಶಾಧ್ಯಕ್ಷ್ಯೇ ಹಿ ಪ್ರಕೃತಿಃ ಸೂಯತೇ ಸಕಲಂ ಜಗತ್।<br/>ಆತ್ಮಾ ತು ಸಾಕ್ಷಿಭೂತೋಽಯಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಈಶ್ವರನ ಅಧ್ಯಕ್ಷತೆಯಲ್ಲಿ ಪ್ರಕೃತಿಯು ಇಡೀ ಜಗತ್ತನ್ನು ಸೃಷ್ಟಿಮಾಡುತ್ತದೆ. ಆದರೆ ಆತ್ಮನು ಮಾತ್ರ ಕೇವಲ ಸಾಕ್ಷಿಯಾಗಿರುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೧೧</span><br /><span class="num">೧೯೩.</span> ಈಶ್ವರನ ಅಧ್ಯಕ್ಷತೆಯಲ್ಲಿ</h1>
		<p class="bhashya-verse">ಮಯಾಧ್ಯಕ್ಷೇಣ ಪ್ರಕೃತಿಃ ಸೂಯತೇ ಸಚರಾಚರಮ್।<br/>ಹೇತುನಾನೇನ ಕೌಂತೇಯ ಜಗದ್ವಿಪರಿವರ್ತತೇ॥</p>
		<p class="bhashya-verse-source">ಭಗವದ್ಗೀತಾ ೯-೧೦</p>
		<p class="bhashya-verse-meaning">ಎಲೈ ಅರ್ಜುನನೆ, ನಾನು ಅಧ್ಯಕ್ಷನಾಗಿರುವುದರಿಂದಲೇ ಪ್ರಕೃತಿಯು ಚರಾಚರಾತ್ಮಕವಾದ ಈ ಜಗತ್ತನ್ನು ಸೃಷ್ಟಿಮಾಡುತ್ತಿದೆ. ಈ ಕಾರಣದಿಂದಲೇ, ಎಲೈ ಕೌಂತೇಯನೆ, ಈ ಜಗತ್ತು ಪರಿಣಮಿಸುತ್ತಿದೆ.</p>
		<p class="description">ಭಗವಂತನ ಸಾಂನಿಧ್ಯವಿರುವುದರಿಂದಲೇ ಭಗವಂತನಿಗೆ ಅಧೀನವಾಗಿರುವ ಪ್ರಕೃತಿಯು ತಾನೇ ತನ್ನನ್ನೇ ಈ ಸ್ಥಾವರಜಂಗಮರೂಪವಾದ ಜಗತ್ತನ್ನಾಗಿ ಪರಿಣಮಿಸಿಕೊಳ್ಳುತ್ತಿದೆ. ಜಡವಾದ ಪ್ರಕೃತಿಗೆ ಈ ಜಗತ್ತಾಗಿ ಪರಿಣಮಿಸುವ ಸಾಮರ್ಥ್ಯವು ತಾನೇ ಸ್ವತಃ ಬರಲಾರದು. ಚಿನ್ಮಾತ್ರಸ್ವರೂಪನೂ ಸರ್ವಜ್ಞನೂ ಸರ್ವಶಕ್ತನೂ ಆದ ಭಗವಂತನ ದಿವ್ಯಸಾಂನಿಧ್ಯದಲ್ಲಿ ಭಗವಂತನಿಗೆ ಅಧೀನವಾಗಿರುವ ತ್ರಿಗುಣಾತ್ಮಕವಾದ ಪ್ರಧಾನವು ಪರಿಣಾಮಗೊಂಡು ಈ ಜಗತ್ತಾಗಿರುತ್ತದೆ. ಭಗವಂತನ ಸಾನ್ನಿಧ್ಯವಿಲ್ಲದಿದ್ದರೆ ಈ ಜಡಪ್ರಕೃತಿಯು ಏನನ್ನೂ ಸೃಷ್ಟಿಮಾಡಲು ಸಾಧ್ಯವಾಗುತ್ತಿರಲಿಲ್ಲ.</p>
		<p class="description">ಶರೀರ, ಇಂದ್ರಿಯಗಳ ವ್ಯಾಪಾರಗಳೆಲ್ಲವೂ ಚೈತನ್ಯಸ್ವರೂಪನಾದ ಆತ್ಮನ ಕೃಪೆಯಿಂದಲೇ ನಡೆಯುತ್ತಿವೆ. ಜಡವಾದ ದೇಹೇಂದ್ರಿಯಗಳಿಗೆ ಸ್ವತಃ ಯಾವ ಸಾಮರ್ಥ್ಯವೂ ಇರುವುದಿಲ್ಲ. ಈ ಇಡೀ ವಿಶ್ವಕ್ಕೆ ಆಧಾರನಾಗಿ, ಈ ಸಮಸ್ತ ಜಗತ್ತಿನ ಸಕಲ ವ್ಯಾಪಾರಗಳಿಗೂ ನಿಮಿತ್ತನಾಗಿರುವವನೇ ಭಗವಂತನೆಂದು ತಿಳಿಯಬೇಕು. ಭಗವಂತನು ನಿರ್ವಿಕಾರನಾಗಿ ಸಾಕ್ಷಿಯಾಗಿ ಕೇವಲ ಅಧ್ಯಕ್ಷನಾಗಿರುತ್ತಾನೆ. ಅವನ ಅಧ್ಯಕ್ಷತೆಯಲ್ಲಿಯೇ, ಅವನ ಸಾಂನಿಧ್ಯದಲ್ಲಿಯೇ ಪ್ರಕೃತಿಯ ವ್ಯಾಪಾರಗಳೆಲ್ಲವೂ ನಡೆಯುತ್ತಿವೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.12">
		<p class="intro-shloka">॥ ಓಂ ಕರ್ಮಕಾರಣವಿದೇ ವಾಸುದೇವಾಯ ನಮಃ॥</p>
		<p class="shloka">ದೇಹೋ ಜೀವಶ್ಚೇಂದ್ರಿಯಾಣಿ ಕ್ರಿಯಾ ದೈವಂ ತಥೈವ ಚ।<br/>ಕರ್ಮಕಾರಣಭೂತಾನಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ದೇಹ, ಜೀವ, ಇಂದ್ರಿಯಗಳು, ಪ್ರಾಣವ್ಯಾಪಾರ ಮತ್ತು ದೈವ— ಇಷ್ಟೂ, ಕರ್ಮಗಳು ಉಂಟಾಗುವುದಕ್ಕೆ ಕಾರಣಗಳು.</p>
		<h1 class="level1-title" epub:type="title"><span class="date">ಜುಲೈ ೧೨</span><br /><span class="num">೧೯೪.</span> ಕ್ರಿಯಾಸಿದ್ಧಿಗೆ ಐದು ಕಾರಣಗಳು</h1>
		<p class="bhashya-verse">ಅಧಿಷ್ಠಾನಂ ತಥಾ ಕರ್ತಾ ಕರಣಂ ಚ ಪೃಥಗ್ವಿಧಮ್।<br/>ವಿವಿಧಾಶ್ಚ ಪೃಥಕ್ ಚೇಷ್ಟಾಃ ದೈವಂ ಚೈವಾತ್ರ ಪಂಚಮಮ್॥</p>
		<p class="bhashya-verse-source">ಭಗವದ್ಗೀತಾ ೧೮-೧೪</p>
		<p class="bhashya-verse-meaning">ಅಧಿಷ್ಠಾನವಾದ ಶರೀರ, ಕರ್ತೃವಾದ ಜೀವನು, ಭಿನ್ನಭಿನ್ನವಾಗಿರುವಂಥ ಕರಣಗಳು, ವಿಧವಿಧವಾದ ವ್ಯಾಪಾರಗಳು, ಮತ್ತು ಐದನೆಯದಾದ ದೈವವು—ಈ ಐದರಿಂದ ಎಲ್ಲ ಕರ್ಮಗಳೂ ನಡೆಯುತ್ತಿವೆ.</p>
		<p class="description">ಯಾವುದೇ ಕರ್ಮಗಳು ಉಂಟಾಗಬೇಕಾದರೂ ಅಲ್ಲಿ ಮುಖ್ಯವಾಗಿ ಈ ಐದು ಕಾರಣಗಳು ಇರಲೇ ಬೇಕು. ಅವುಗಳು ಯಾವುವೆಂದರೆ:</p>
		<p class="description">೧. <strong>ಅಧಿಷ್ಠಾನವಾದ ಶರೀರ</strong>: ಇಂದ್ರಿಯ ಮನೋಬುದ್ಧಿಪ್ರಾಣಗಳಿಗೆ ಆಶ್ರಯವಾದ ದೇಹವು ಕರ್ಮಗಳಿಗೆ ಇದ್ದೇ ಇರಬೇಕು.</p>
		<p class="description">೨. <strong>ಕರ್ತೃವಾದ ಜೀವಾತ್ಮನು</strong>: ಜಡವಾದ ಶರೀರೇಂದ್ರಿಯ ಸಂಘಾತಕ್ಕೆ ಅಸ್ತಿತ್ವಬಂದಿರುವುದು ಜೀವನಿಂದಲೇ. ಜೀವಾತ್ಮನಿದ್ದರೇ ಕರ್ಮಗಳು.</p>
		<p class="description">೩. <strong>ಕರಣಗಳು</strong>: ಈ ದೇಹದಲ್ಲಿ ಪಂಚಜ್ಞಾನೇಂದ್ರಿಯಗಳೂ ಪಂಚಕರ್ಮೇಂದ್ರಿಯಗಳೂ ಕರಣವಾಗಿರುತ್ತವೆ. ಕರಣಗಳಿಲ್ಲದಿದ್ದರೆ ಯಾವ ಕರ್ಮವೂ ಉಂಟಾಗಲಾರದು.</p>
		<p class="description">೪. <strong>ಪೃಥಕ್ ಚೇಷ್ಟಾಃ</strong>: ದೇಹದಲ್ಲಿ ಪ್ರಾಣ ಅಪಾನ ವ್ಯಾನ ಉದಾನ ಮತ್ತು ಸಮಾನಗಳೆಂಬ ಪಂಚಪ್ರಾಣಗಳ <strong>ವ್ಯಾಪಾರವೂ</strong> ನಡೆಯುತ್ತಿರಬೇಕು.</p>
		<p class="description">೫. <strong>ದೈವಾನುಗ್ರಹ</strong>: ಸೂರ್ಯ ಚಂದ್ರ ಅಗ್ನಿ ವಾಯು ಇಂದ್ರಾದಿ ದೇವತೆಗಳ ಅನುಗ್ರಹದಿಂದಲೇ ಈ ಶರೀರದಲ್ಲಿ ಇಂದ್ರಿಯಗಳು ತಮ್ಮ ತಮ್ಮ ಕ್ರಿಯೆಗಳನ್ನು ಮಾಡುತ್ತಿರುತ್ತವೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.13">
		<p class="intro-shloka">॥ ಓಂ ಸಂಕಲ್ಪರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಸಂನ್ಯಾಸಃ ಕರ್ಮಯೋಗಶ್ಚ ಮೋಕ್ಷಸಿದ್ಧಿಕರಾವುಭೌ।<br/>ಸಂಕಲ್ಪತ್ಯಾಗಸಾಮಾನ್ಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸಂನ್ಯಾಸವೂ ಕರ್ಮಯೋಗವೂ ಮೋಕ್ಷಸಿದ್ಧಿಗೆ ಸಾಧನಗಳೇ. ಏಕೆಂದರೆ ಸಂಕಲ್ಪದ ತ್ಯಾಗವು ಎರಡರಲ್ಲಿಯೂ ಸಮಾನವಾಗಿರುತ್ತದೆ.</p>
		<h1 class="level1-title" epub:type="title"><span class="date">ಜುಲೈ ೧೩</span><br /><span class="num">೧೯೫.</span> ಎರಡೂ ಒಂದೇ</h1>
		<p class="bhashya-verse">ಯಂ ಸಂನ್ಯಾಸಮಿತಿ ಪ್ರಾಹುಃ ಯೋಗಂ ತಂ ವಿದ್ಧಿ ಪಾಂಡವ।<br/>ನ ಹ್ಯಸಂನ್ಯಸ್ತಸಂಕಲ್ಪೋ ಯೋಗೀ ಭವತಿ ಕಶ್ಚನ॥</p>
		<p class="bhashya-verse-source">ಭಗವದ್ಗೀತಾ ೬-೨</p>
		<p class="bhashya-verse-meaning">ಎಲೈ ಪಾಂಡವನೆ, ಸಂನ್ಯಾಸವೆಂದು ಯಾವುದನ್ನು ಕರೆಯುತ್ತಾರೆಯೋ ಅದನ್ನು ಯೋಗವೆಂದು ತಿಳಿದುಕೊ. ಏಕೆಂದರೆ ಸಂಕಲ್ಪಗಳನ್ನು ತ್ಯಾಗಮಾಡದವನು ಯಾವನೂ ಯೋಗಿಯಾಗಲಾರನು.</p>
		<p class="description">ಸಂನ್ಯಾಸವೆಂದರೆ ಬಿಡುವುದು. ಶಾಸ್ತ್ರಗಳಲ್ಲಿ ಸರ್ವಕರ್ಮಸಂನ್ಯಾಸವೆಂದು ಯಾವುದನ್ನು ಹೇಳಿದ್ದಾರೆಯೋ, ಅದು ಯೋಗವೇ ಆಗಿರುತ್ತದೆ. ಸಂನ್ಯಾಸವೆಂದರೆ ಬಿಡುವುದು, ಯೋಗವೆಂದರೆ ಮಾಡುವುದು. ಇವೆರಡಕ್ಕೂ ಸಾಮರಸ್ಯ ಹೇಗೆ? ಎಂದರೆ, ಸಂನ್ಯಾಸವೆಂದರೆ ಸರ್ವಕರ್ಮಗಳನ್ನೂ <strong>ಬಿಡುವುದು</strong>, ಯೋಗವೆಂದರೆ ಕರ್ಮಫಲಗಳನ್ನು <strong>ಬಿಡುವುದು</strong>. ಜ್ಞಾನಿಗೆ ಸರ್ವಕರ್ಮ<strong>ಸಂನ್ಯಾಸ</strong>ವಾದರೆ ಜಿಜ್ಞಾಸುಸಾಧಕರಿಗೆ ಕರ್ಮಫಲ<strong>ಸಂನ್ಯಾಸ</strong>ವು. ಹೀಗೆ ಯೋಗದಲ್ಲಿಯೂ ಸಂನ್ಯಾಸವು ಇದ್ದೇ ಇರುತ್ತದೆ.</p>
		<p class="description">ಸಂಕಲ್ಪವನ್ನು ಬಿಡುವುದೂ ಸಂನ್ಯಾಸವೇ ಆಗಿರುತ್ತದೆ. ಕರ್ಮಫಲಗಳಲ್ಲಿನ ಸಂಕಲ್ಪವನ್ನು ಬಿಡದವನು ಯೋಗಿಯಾಗಲಾರನು. ಇಲ್ಲಿ ಯೋಗಿ ಎಂದರೆ ಕರ್ಮಯೋಗಿಯು. ಕರ್ಮಫಲಗಳ ಸಂಕಲ್ಪವನ್ನು ಬಿಟ್ಟವನೇ ಯೋಗಿಯಾಗಬಲ್ಲನು. ಹೀಗೆ <strong>ಕರ್ಮಯೋಗಿಯೂ ಒಂದರ್ಥದಲ್ಲಿ ಸಂನ್ಯಾಸಿಯೇ ಆಗಿರುತ್ತಾನೆ</strong>. ಚಿತ್ತಶುದ್ಧಿಯ ಮೂಲಕ ಪರಂಪರೆಯಿಂದ ಕರ್ಮಯೋಗವೂ ಆತ್ಮಜ್ಞಾನಪ್ರಾಪ್ತಿಗೆ ಸಾಧನವಾಗಿ, ಮೋಕ್ಷಸಿದ್ಧಿಗೂ ಕಾರಣವಾಗುತ್ತದೆ. ಆದ್ದರಿಂದ ಮುಮುಕ್ಷುಸಾಧಕರು ಪ್ರಾರಂಭದಲ್ಲಿ ಕರ್ಮಯೋಗವನ್ನು ಅವಶ್ಯವಾಗಿ ಮಾಡಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.14">
		<p class="intro-shloka">॥ ಓಂ ದೈವೀಸಂಪದ್ಯುಕ್ತಾಯ ವಾಸುದೇವಾಯ ನಮಃ॥</p>
		<p class="shloka">ದೈವ್ಯಾ ಚ ಸಂಪದಾ ನೂನಂ ಮೋಕ್ಷಮಾಪ್ನೋತಿ ಸಾಧಕಃ।<br/>ಲಭೇತ ಸಂಪದಂ ದೈವೀಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ದೈವೀಸಂಪತ್ತಿನಿಂದ ಸಾಧಕನು ಮೋಕ್ಷವನ್ನು ಹೊಂದುತ್ತಾನೆ. ಆದ್ದರಿಂದ ಸಾಧಕನು ದೈವೀಸಂಪತ್ತನ್ನೇ ಸಂಪಾದಿಸಿಕೊಳ್ಳಬೇಕು.</p>
		<h1 class="level1-title" epub:type="title"><span class="date">ಜುಲೈ ೧೪</span><br /><span class="num">೧೯೬.</span> ದೈವೀಸಂಪತ್ತಿನಿಂದ ಮೋಕ್ಷ</h1>
		<p class="bhashya-verse">ದೈವೀಸಂಪದ್ವಿಮೋಕ್ಷಾಯ ನಿಬಂಧಾಯಾಸುರೀ ಮತಾ।<br/>ಮಾ ಶುಚಃ ಸಂಪದಂ ದೈವೀಮ್ ಅಭಿಜಾತೋಽಸಿ ಪಾಂಡವ॥</p>
		<p class="bhashya-verse-source">ಭಗವದ್ಗೀತಾ ೧೬-೫</p>
		<p class="bhashya-verse-meaning">ಎಲೈ ಪಾಂಡವನೆ, ದೈವೀಸಂಪತ್ತಿನಿಂದ ಮೋಕ್ಷವು ಉಂಟಾಗುತ್ತದೆ. ಆಸುರೀಸಂಪತ್ತಿನಿಂದ ಬಂಧನವು ಉಂಟಾಗುತ್ತದೆ. ನೀನು ದೈವೀಸಂಪತ್ತಿನ ಕಡೆಗೇ ಒಲವು ಉಳ್ಳವನಾಗಿದ್ದೀಯೆ. ಆದ್ದರಿಂದ ಅರ್ಜುನನೆ, ನೀನು ದುಃಖಿಸಬೇಡ.</p>ದೈವೀಸಂಪತ್ತೆಂದರೆ ದೇವತೆಗಳಂತೆ ಶುದ್ಧವಾದ ನಡತೆಯುಳ್ಳ ಸ್ವಭಾವ. ಶಮ, ದಮ, ತಪಸ್ಸು, ಅಹಿಂಸಾ, ಸತ್ಯ, ಅಕ್ರೋಧ— ಇವೆಲ್ಲವೂ ದೈವೀಸಂಪತ್ತುಗಳು. ಇಂಥ ದೈವೀಸಂಪತ್ತುಗಳಿಂದ ಸಾಧಕನು ಮೋಕ್ಷವನ್ನು ಹೊಂದುತ್ತಾನೆ. ಮುಕ್ತಿಪ್ರಾಪ್ತಿಗೆ ದೈವೀಸಂಪತ್ತು ಹೆಚ್ಚಿನ ಸಹಕಾರಿಯಾಗಿರುತ್ತದೆ.
		<p class="description">ಆಸುರೀಸಂಪತ್ತೆಂದರೆ ಅಸುರರ ಸ್ವಭಾವ. ದಂಭ, ಅಹಂಕಾರ, ಅನೃತ, ಹಿಂಸೆ ಇತ್ಯಾದಿಗಳು. ಮನುಷ್ಯರೇ ಆಗಿದ್ದರೂ ಅಂಥವರಲ್ಲಿಯೂ ಆಸುರೀಗುಣಗಳು ಇರಬಹುದು. ಸ್ವಾರ್ಥಿಗಳಾದ ಅಸುರರಿಗೆ ಮೋಕ್ಷವು ಬೇಕಾಗಿಲ್ಲ. ಇವರಿಗೆ ಹಣ, ಅಧಿಕಾರ, ಕೀರ್ತಿಗಳು ಬೇಕಾಗಿವೆ. ಹೀಗೆ ಈ ಆಸುರೀಸಂಪತ್ತಿನಿಂದ ಬಂಧನವೇ ಉಂಟಾಗಿಬಿಡುತ್ತದೆ. ಆಸುರೀಸಂಪತ್ತುಗಳು ಮಾನವರಿಗೆ ಸ್ವಾಭಾವಿಕವಾಗಿಯೇ ಬಂದುಬಿಡುತ್ತವೆ, ಆದ್ದರಿಂದ ವಿವೇಕಿಯಾದ ಸಾಧಕನು ಆಸುರೀಸಂಪತ್ತುಗಳನ್ನು ಕೈಬಿಟ್ಟು ದೈವೀಸಂಪತ್ತುಗಳನ್ನೇ ಹೊಂದುವ ವಿಶೇಷ ಪ್ರಯತ್ನವನ್ನು ಮಾಡಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.15">
		<p class="intro-shloka">॥ ಓಂ ಧ್ಯಾನಮಾರ್ಗವಿದೇ ವಾಸುದೇವಾಯ ನಮಃ॥</p>
		<p class="shloka">ತ್ಯಕ್ತಸಂಕಲ್ಪಕಾಮಶ್ಚ ಜಿತೇಂದ್ರಿಯಮನಾಃ ಸದಾ।<br/>ಧ್ಯಾನಯೋಗೀ ಭವೇದೇಷಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸಂಕಲ್ಪಗಳನ್ನೂ ಕಾಮಗಳನ್ನೂ ಬಿಟ್ಟು ಇಂದ್ರಿಯ ಮನಸ್ಸುಗಳನ್ನು ಗೆದ್ದವನೇ ಧ್ಯಾನಯೋಗಿಯಾಗಬಲ್ಲನು.</p>
		<h1 class="level1-title" epub:type="title"><span class="date">ಜುಲೈ ೧೫</span><br /><span class="num">೧೯೭.</span> ಧ್ಯಾನಯೋಗೋಪಾಯ</h1>
		<p class="bhashya-verse">ಸಂಕಲ್ಪಪ್ರಭವಾನ್ ಕಾಮಾನ್ ತ್ಯಕ್ತ್ವಾ ಸರ್ವಾನಶೇಷತಃ।<br/>ಮನಸೈವೇಂದ್ರಿಯಗ್ರಾಮಂ ವಿನಿಯಮ್ಯ ಸಮಂತತಃ॥</p>
		<p class="bhashya-verse-source">ಭಗವದ್ಗೀತಾ ೬-೨೪</p>
		<p class="bhashya-verse-meaning">ಸಂಕಲ್ಪದಿಂದ ಹುಟ್ಟುವ ಎಲ್ಲ ಕಾಮಗಳನ್ನೂ ಸಂಪೂರ್ಣವಾಗಿ ಬಿಟ್ಟು ಇಂದ್ರಿಯಗಳನ್ನೆಲ್ಲ ಮನಸ್ಸಿನಿಂದಲೇ ಪೂರಾ ಸ್ವಾಧೀನಮಾಡಿಕೊಂಡು ಯೋಗಿಯು ಯೋಗಾನುಷ್ಠಾನವನ್ನು ಮಾಡಬೇಕು.</p>
		<p class="description">ಕಾಮಗಳೆಂದರೆ ಬಯಕೆಗಳು. ಅನಾತ್ಮ ಪದಾರ್ಥಗಳನ್ನು ಬಯಸುವುದೇ ಕಾಮಗಳು. ಕಾಮಗಳಿಗೆ ಆದಿಯಿಲ್ಲ, ಅಂತವೂ ಇಲ್ಲ. ಕಾಮಗಳು ಅನಂತವಾಗಿರುತ್ತವೆ. ಇಂಥ ಕಾಮಗಳು ಹುಟ್ಟುವುದೇ ಸಂಕಲ್ಪದಿಂದ. ಮನಸ್ಸಿನಲ್ಲಿ ಮೊದಲು ಸಂಕಲ್ಪಗಳು ಹುಟ್ಟುತ್ತವೆ. ಅನಂತರ ಆ ಸಂಕಲ್ಪದಿಂದ ಕಾಮಗಳು ತೋರಿಕೊಳ್ಳುತ್ತವೆ. ಕಾಮಗಳಿಂದ ಕರ್ಮಗಳು, ಕರ್ಮದಿಂದ ಸುಖದುಃಖಫಲರೂಪವಾದ ಸಂಸಾರಪ್ರಾಪ್ತಿಯಾಗುತ್ತದೆ.</p>
		<p class="description">ಯೋಗಾನುಷ್ಠಾನಪರನಾದ ಸಾಧಕನು ಇಂಥ ಕಾಮಗಳನ್ನು ಮನಸ್ಸಿನಿಂದ ದೂರಮಾಡಿಕೊಳ್ಳಬೇಕು. ಸಂಕಲ್ಪಗಳನ್ನೇ ಮಾಡಿಕೊಳ್ಳದೇ ಹೋದರೆ ಕಾಮಗಳು ಹೇಗೆ ತಾನೆ ಉಂಟಾದಾವು? ಸಂಕಲ್ಪದಿಂದಲೇ ಕಾಮಗಳು ಹುಟ್ಟುತ್ತವೆ. ಆದ್ದರಿಂದ ಯೋಗಿಯು ಅನಾತ್ಮವಸ್ತುಗಳನ್ನು ಕುರಿತು ಸಂಕಲ್ಪಗಳನ್ನಾಗಲೀ ಚಿಂತನೆಗಳನ್ನಾಗಲೀ ಮಾಡಬಾರದು. ಇದರ ಜೊತೆಗೆ ಸಾಧಕನು ವಿವೇಕಯುಕ್ತವಾದ ಮನಸ್ಸಿನಿಂದ ಇಂದ್ರಿಯಗಳನ್ನೂ ಆಯಾ ಹೊರಗಿನ ವಿಷಯಗಳಿಂದ ಒಳಕ್ಕೆ ಸರಿಸಿಕೊಳ್ಳುತ್ತಾ ಅಂತರ್ಮುಖಿಯಾಗುವ ಪ್ರಯತ್ನವನ್ನು ಮಾಡುತ್ತಿರಬೇಕು. ಹೀಗೆ ಮಾಡುತ್ತಿದ್ದರೆ ಇವನೇ ಧ್ಯಾನಯೋಗಕ್ಕೆ ಸರಿಯಾದ ಅಧಿಕಾರಿ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.16">
		<p class="intro-shloka">॥ ಓಂ ನಿತ್ಯೋತ್ಸಾಹಿನೇ ವಾಸುದೇವಾಯ ನಮಃ॥</p>
		<p class="shloka">ನಿತ್ಯೋತ್ಸಾಹೀ ನಿರ್ವಿಕಾರಃ ಕರ್ಮಸಂಗವಿವರ್ಜಿತಃ।<br/>ಕರ್ತಾ ಹ್ಯೇಷಃ ಸಾತ್ತ್ವಿಕಃ ಸ್ಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ನಿತ್ಯೋತ್ಸಾಹಿಯೂ ನಿರ್ವಿಕಾರನೂ ಕರ್ಮಸಂಗರಹಿತನೂ ಆಗಿರುವ ಕರ್ತೃವು <strong>ಸಾತ್ತ್ವಿಕ</strong>ನೆನಿಸುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೧೬</span><br /><span class="num">೧೯೮.</span> ಸಾತ್ತ್ವಿಕಕರ್ತೃವಿನ ನಾಲ್ಕು ಲಕ್ಷಣಗಳು</h1>
		<p class="bhashya-verse">ಮುಕ್ತಸಂಗೋಽನಹಂವಾದೀ ಧೃತ್ಯುತ್ಸಾಹಸಮನ್ವಿತಃ।<br/>ಸಿದ್ಧ್ಯಸಿದ್ಧ್ಯೊರ್©ನಿವಿರ್ಕಾರಃ ಕರ್ತಾ ‘ಸಾತ್ತ್ವಿಕ’ ಉಚ್ಯತೇ॥</p>
		<p class="bhashya-verse-source">ಭಗವದ್ಗೀತಾ ೧೮-೨೬</p>
		<p class="bhashya-verse-meaning">ಸಂಗರಹಿತನೂ ಅಹಂಕಾರರಹಿತನೂ ಆಗಿ ಧೈರ್ಯ ಉತ್ಸಾಹಗಳಿಂದ ತುಂಬಿರುವವನೂ ಮತ್ತು ಸಿದ್ಧಿ ಅಸಿದ್ಧಿಗಳಲ್ಲಿ ನಿರ್ವಿಕಾರನೂ ಆಗಿರುವ ಕರ್ತೃವೇ <strong>ಸಾತ್ತ್ವಿಕಕರ್ತೃ</strong>ವೆನಿಸುತ್ತಾನೆ.</p>
		<p class="description">ಕರ್ಮಗಳನ್ನು ಮಾಡುವವನೇ ಕರ್ತೃವು. ಇವನು ಸಾತ್ತ್ವಿಕ ನಾಗಿದ್ದರೆ ಆ ಕರ್ಮಗಳೂ ಸಾತ್ತ್ವಿಕವಾಗುತ್ತವೆ. ಆದ್ದರಿಂದ ಕರ್ತೃವಾದವನು ಸಾತ್ತ್ವಿಕನೇ ಆಗಿರಬೇಕು. ಅಂಥ ಸಾತ್ತ್ವಿಕ ಕರ್ತೃವಿನ <strong>ನಾಲ್ಕು</strong> ಲಕ್ಷಣಗಳನ್ನು ಇಲ್ಲಿ ಸುಂದರವಾಗಿ ತಿಳಿಸಿರುತ್ತದೆ.</p>
		<p class="description">೧ .<strong>ಸಂಗರಹಿತನಾಗಿರಬೇಕು</strong> : ಕರ್ಮಗಳಲ್ಲಿಯೂ, ಫಲಗಳಲ್ಲಿಯೂ ಅಂಟು ಇಲ್ಲದವನಾಗಿರಬೇಕು.</p>
		<p class="description">೨ .<strong>ಅನಹಂವಾದೀ</strong> : ಅಹಂಕಾರವಿಲ್ಲದವನಾಗಿರಬೇಕು. ‘ನಾನು ಮಾಡುತ್ತೇನೆ’ ಎಂಬ ಭಾವನೆಯಿಲ್ಲದವನಾಗಿರಬೇಕು.</p>
		<p class="description">೩ .<strong>ಧೃತಿಉತ್ಸಾಹಸಮನ್ವಿತನಾಗಿರಬೇಕು</strong> : ಯಾವುದೇ ಕೆಲಸಕಾರ್ಯಗಳನ್ನು ಮಾಡುವಾಗ ಧೈರ್ಯ ಹಾಗೂ ಉತ್ಸಾಹಗಳು ತುಂಬಿರಬೇಕು. ಆಲಸ್ಯ ಮತ್ತು ಸೋಮಾರಿತನಗಳು ಇರಲೇಬಾರದು.</p>
		<p class="description">೪ .<strong>ನಿರ್ವಿಕಾರನಾಗಿರಬೇಕು</strong> : ಕರ್ಮಗಳಿಗೆ ಫಲಗಳು ಉಂಟಾದರೂ ಉಂಟಾಗದಿದ್ದರೂ ವಿಕಾರಗೊಳ್ಳಬಾರದು. ಕರ್ತವ್ಯದೃಷ್ಟಿಯಿಂದ ಕರ್ಮಗಳನ್ನು ಮಾಡಬೇಕು. ಇಂಥ ಕರ್ತೃವೇ ಸಾತ್ತ್ವಿಕನೆನಿಸುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-007.17">
		<p class="intro-shloka">॥ ಓಂ ಸಮ್ಯಗ್ದರ್ಶಿನೇ ವಾಸುದೇವಾಯ ನಮಃ॥</p>
		<p class="shloka">ಆತ್ಮಾನಂ ಸರ್ವಭೂತೇಷು ನಿರ್ವಿಕಾರಂ ಹಿ ಪಶ್ಯತಿ।<br/>ಸಮ್ಯಗ್ದರ್ಶೀ ಹ್ಯಯಂ ನೂನಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಎಲ್ಲ ಪ್ರಾಣಿಗಳಲ್ಲಿಯೂ ನಿರ್ವಿಕಾರನಾಗಿರುವ ಒಬ್ಬನೇ ಆತ್ಮನನ್ನು ಕಾಣುವವನೇ ಸಮ್ಯಗ್ದರ್ಶಿಯೆನಿಸುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೧೭</span><br /><span class="num">೧೯೯.</span> ಸಮ್ಯಗ್ದರ್ಶಿಯಿವನು</h1>
		<p class="bhashya-verse">ಸಮಂ ಸರ್ವೇಷು ಭೂತೇಷು ತಿಷ್ಠಂತಂ ಪರಮೇಶ್ವರಮ್।<br/>ವಿನಶ್ಯತ್ಸು ಅವಿನಶ್ಯಂತಂ ಯಃ ಪಶ್ಯತಿ ಸ ಪಶ್ಯತಿ॥</p>
		<p class="bhashya-verse-source">ಭಗವದ್ಗೀತಾ ೧೩-೨೭</p>
		<p class="bhashya-verse-meaning">ವಿನಾಶವಾಗುವ ಸ್ವಭಾವವುಳ್ಳ ಎಲ್ಲ ಭೂತ (ಪ್ರಾಣಿ)ಗಳಲ್ಲಿಯೂ ಸಮನಾಗಿ ಇರುವಂಥ, ಅವಿನಾಶಿಯಾದ ಪರಮೇಶ್ವರನನ್ನು ಯಾವನು ಕಾಣುತ್ತಾನೆಯೋ, ಅವನೇ ಸರಿಯಾಗಿ ಕಾಣುವವನು.</p>
		<p class="description">ಇಲ್ಲಿ ಭೂತಗಳೆಂದರೆ ಪ್ರಾಣಿಗಳು. ಪ್ರಾಣಿಗಳೆಂದರೆ ಹಿರಣ್ಯಗರ್ಭನಿಂದ ಪ್ರಾರಂಭಮಾಡಿಕೊಂಡು ಕ್ರಿಮಿಕೀಟಗಳ ವರೆಗಿನ ಜೀವಜಂತುಗಳು. ಇವುಗಳೆಲ್ಲವೂ ಪರಸ್ಪರ ವಿಲಕ್ಷಣ ಹಾಗೂ ನಿತ್ಯವಿಕಾರಿಗಳು, ವಿನಾಶವಾಗುವ ಸ್ವಭಾವವುಳ್ಳವುಗಳಿವು. ಕ್ಷಣಕ್ಷಣಕ್ಕೂ ಈ ಪ್ರಾಣಿಗಳು ಬದಲಾವಣೆಗೊಳ್ಳುತ್ತಲೇ ಇರುತ್ತವೆ.</p>
		<p class="description">ಆದರೆ ಈ ಭೂತಗಳಲ್ಲಿರುವ ಆತ್ಮನು ಮಾತ್ರ ನಿತ್ಯ ನಿರ್ವಿಕಾರಿ ಹಾಗೂ ಅವಿನಾಶಿಯಾಗಿರುತ್ತಾನೆ. ಆತ್ಮನು ಆಕಾಶದಂತೆ ಅವಿಕಾರಿಯಾಗಿರುತ್ತಾನೆ. ಚೈತನ್ಯಸ್ವರೂಪನಾದ ಆತ್ಮನಲ್ಲಿ ಯಾವ ವಿಕಾರಗಳೂ ಸಂಭವಿಸಲಾರವಷ್ಟೆ? ಏಕೆಂದರೆ ಆತ್ಮನು ನಿರಂಶನೂ ಪರಿಪೂರ್ಣನೂ ನಿರವಯವಸ್ವರೂಪನೂ ಆಗಿರುತ್ತಾನೆ. ಈ ಆತ್ಮನು ಸರ್ವರಿಗೂ ಸಮನಾಗಿ, ಸರ್ವರಲ್ಲಿಯೂ ಪರಿಪೂರ್ಣನಾಗಿ ಇರುತ್ತಾನೆ. ಇವನನ್ನೇ ವೇದಾಂತದಲ್ಲಿ ಪರಮೇಶ್ವರನೆಂದೂ ಪರಬ್ರಹ್ಮವೆಂದೂ ತಿಳಿಸಿರುತ್ತಾರೆ. ಈ ಆತ್ಮನೇ ತಾನೆಂದು ತಿಳಿದವನೇ ಸಮ್ಯಗ್ದರ್ಶಿಯು. ಇವನೇ ವಿವೇಕಿಯೂ ಬುದ್ಧಿವಂತನೂ ಆಗಿರುತ್ತಾನೆ. ಇವನೇ ತತ್ತ್ವವನ್ನು ಬಲ್ಲ ಆತ್ಮಜ್ಞಾನಿಯೂ, ಸಮ್ಯಗ್ದರ್ಶಿಯೂ ಆಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.18">
		<p class="intro-shloka">॥ ಓಂ ಹೋಮರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಇಂದ್ರಿಯೈರ್ವಿಷಯಗ್ರಾಹಃ ಸಾತ್ತ್ವಿಕೋ ನಿಯತಸ್ತಥಾ।<br/>ಅಯಮೇವ ಹಿ ಹೋಮಃ ಸ್ಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಇಂದ್ರಿಯಗಳಿಂದ ವಿಷಯಗಳನ್ನು ಅನುಭವಿಸುವುದು ಸಾತ್ತ್ವಿಕವೂ ನಿಯತವೂ ಆಗಿದ್ದರೆ ಅದೇ ನಿಜವಾದ <strong>ಹೋಮ</strong>ವಾಗುತ್ತದೆ.</p>
		<h1 class="level1-title" epub:type="title"><span class="date">ಜುಲೈ ೧೮</span><br /><span class="num">೨೦೦.</span> ಇದೂ ಹೋಮವೇ</h1>
		<p class="bhashya-verse">ಶ್ರೋತ್ರಾದೀನೀಂದ್ರಿಯಾಣ್ಯನ್ಯೇ ಸಂಯಮಾಗ್ನಿಷು ಜುಹ್ವತಿ।<br/>ಶಬ್ದಾದೀನ್ ವಿಷಯಾನನ್ಯೇ ಇಂದ್ರಿಯಾಗ್ನಿಷು ಜುಹ್ವತಿ॥</p>
		<p class="bhashya-verse-source">ಭಗವದ್ಗೀತಾ ೪-೨೬</p>
		<p class="bhashya-verse-meaning">ಕೆಲವು ಯೋಗಿಗಳು ಶ್ರೋತ್ರಾದಿ ಇಂದ್ರಿಯಗಳನ್ನು ಸಂಯಮವೆಂಬ ಅಗ್ನಿಯಲ್ಲಿ ಹೋಮಮಾಡುತ್ತಾರೆ. ಮತ್ತೆ ಕೆಲವರು ಶಬ್ದಾದಿವಿಷಯಗಳನ್ನು ಇಂದ್ರಿಯಗಳೆಂಬ ಅಗ್ನಿಗಳಲ್ಲಿ ಹೋಮಮಾಡುತ್ತಾರೆ.</p>
		<p class="description">ಕೆಲವರು ಸಾಧಕರು ಕಿವಿ, ಕಣ್ಣು , ನಾಲಿಗೆ, ಮೂಗು, ಚರ್ಮೇಂದ್ರಿಯಗಳನ್ನು ಆಯಾ ವಿಷಯಗಳಿಂದ ಸಂಯಮನಮಾಡುತ್ತಾ ಅದನ್ನೇ ತಪಸ್ಸನ್ನಾಗಿ ಆಚರಿಸುತ್ತಾರೆ. ಸಂಯಮವೆಂದರೆ ಹಿಂದಕ್ಕೆ ಸರಿಸಿಕೊಳ್ಳುವ ಸಾಧನ. ಜ್ಞಾನೇಂದ್ರಿಯಗಳನ್ನು ಆಯಾ ವಿಷಯಗಳಿಂದ ಹಿಂದಕ್ಕೆ ಸೆಳೆದುಕೊಳ್ಳುತ್ತಾ ಸಂಯಮನ ತತ್ಪರರಾಗಿರುತ್ತಾರೆ. ಇದಕ್ಕೆ <strong>ಸಂಯಮಾಗ್ನಿ ಹೋಮ</strong>ವೆಂದು ಹೆಸರು.</p>
		<p class="description">ಮತ್ತೆ ಕೆಲವರು ಸಾಧಕರು ಶಬ್ದಾದಿ ವಿಷಯಗಳನ್ನು ಶ್ರೋತ್ರಾದಿ ಇಂದ್ರಿಯಗಳಲ್ಲಿ ಹೋಮಮಾಡುತ್ತಾರೆ. ಜ್ಞಾನೇಂದ್ರಿಯಗಳೇ ಅಗ್ನಿಗಳು. ಶಬ್ದಸ್ಪರ್ಶರೂಪರಸಗಂಧಗಳೆಂಬ ಐದು ವಿಷಯಗಳನ್ನು ಕಿವಿ, ಚರ್ಮ, ಕಣ್ಣು , ನಾಲಿಗೆ, ಮೂಗುಗಳೆಂಬ ಇಂದ್ರಿಯಗಳಲ್ಲಿ ಹೋಮಮಾಡುತ್ತಾರೆ. ಎಂದರೆ, ಸಾತ್ತ್ವಿಕವಾದ ವಿಷಯಗಳನ್ನು ಇಂದ್ರಿಯಗಳಿಗೆ ಅರ್ಪಿಸುತ್ತಾ ಇದನ್ನೇ ತಪಸ್ಸನ್ನಾಗಿ ಆಚರಿಸುತ್ತಾರೆ. ಇಂದ್ರಿಯಗಳಿಂದ ಶುದ್ಧವಾದ ವಿಷಯಗಳನ್ನು ಸ್ವೀಕರಿಸುವುದನ್ನೇ ಇಂಥವರು ಹೋಮವೆಂದೂ ತಪಸ್ಸೆಂದೂ ತಿಳಿದಿರುತ್ತಾರೆ. ಇದು <strong>ಇಂದ್ರಿಯಾಗ್ನಿ ಹೋಮವು</strong>.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.19">
		<p class="intro-shloka">॥ ಓಂ ಸಂನ್ಯಾಸರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಕೇವಲಾತ್ ಕರ್ಮಸಂನ್ಯಾಸಾತ್ ಆತ್ಮಜ್ಞಾನವಿವರ್ಜಿತಾತ್।<br/>ಮಾನವೋ ನಾಶ್ನುತೇ ಮೋಕ್ಷಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಆತ್ಮಜ್ಞಾನರಹಿತವಾದ ಬರೀ ಕರ್ಮಸಂನ್ಯಾಸಮಾತ್ರದಿಂದ ಮಾನವನು ಮೋಕ್ಷವನ್ನು ಹೊಂದಲಾರನು.</p>
		<h1 class="level1-title" epub:type="title"><span class="date">ಜುಲೈ ೧೯</span><br /><span class="num">೨೦೧.</span> ಇಷ್ಟರಿಂದ ಮುಕ್ತಿಯಿಲ್ಲ</h1>
		<p class="bhashya-verse">ನ ಕರ್ಮಣಾಮನಾರಂಭಾತ್ ನೈಷ್ಕರ್ಮ್ಯಂ ಪುರುಷೋಽಶ್ನುತೇ।<br/>ನ ಚ ಸಂನ್ಯಸನಾದೇವ ಸಿದ್ಧಿಂ ಸಮಧಿಗಚ್ಛತಿ॥</p>
		<p class="bhashya-verse-source">ಭಗವದ್ಗೀತಾ ೩-೪</p>
		<p class="bhashya-verse-meaning">ಶಾಸ್ತ್ರೀಯ ಕರ್ಮಗಳನ್ನು ಅನುಷ್ಠಾನಮಾಡದ ಮಾತ್ರದಿಂದ ಪುರುಷನು ಮೋಕ್ಷವನ್ನು ಹೊಂದುವುದಿಲ್ಲ, ಅಥವಾ ತನ್ನ ವರ್ಣಾಶ್ರಮದ ಕರ್ಮಗಳನ್ನು ಸಂನ್ಯಾಸಮಾಡಿದ ಮಾತ್ರದಿಂದಲೂ ಮನುಷ್ಯನು ಮೋಕ್ಷಸಿದ್ಧಿಯನ್ನು ಹೊಂದಲಾರನು.</p>
		<p class="description">ಶಾಸ್ತ್ರದಲ್ಲಿ ತಿಳಿಸಿರುವ ಕರ್ಮಗಳನ್ನು ಪ್ರಾರಂಭಿಸದೇ ಹೋದರೆ ಅಂಥವನಿಗೆ ಹೇಗೆ ತಾನೆ ಚಿತ್ತಶುದ್ಧಿಯಾದೀತು! ಪ್ರಾರಂಭದಲ್ಲಿ ಸಾಧಕನಿಗೆ ಮುಖ್ಯವಾಗಿ ಬೇಕಾದದ್ದೇ ಚಿತ್ತಶುದ್ಧಿಯು. ಚಿತ್ತಶುದ್ಧಿಗಾಗಿ ಸಾಧಕನು ಕರ್ಮಯೋಗಾನುಷ್ಠಾನವನ್ನು ಮಾಡಲೇಬೇಕು.</p>
		<p class="description">ಇನ್ನು, ತಾನು ಶಾಸ್ತ್ರೋಕ್ತ ಕರ್ಮಗಳನ್ನೆಲ್ಲ ಬಿಟ್ಟುಬಿಟ್ಟು ಸಂನ್ಯಾಸಿಯಾದ ಮಾತ್ರದಿಂದಲೂ ಮುಕ್ತಿಯನ್ನು ಹೊಂದಲಾರನು. ಶಾಸ್ತ್ರೀಯ ಕರ್ಮಗಳನ್ನು ಸಂನ್ಯಾಸಮಾಡಿದ ಮಾತ್ರಕ್ಕೆ ಅವನೇನು ಬ್ರಹ್ಮಜ್ಞಾನಿಯಾದಂತಲ್ಲ. ಕರ್ಮಗಳನ್ನು ಬಿಟ್ಟರೂ ಅವನಿಗೆ ಕರ್ತೃತ್ವವಾಗಲೀ ಭೋಕ್ತೃತ್ವವಾಗಲೀ ತೊಲಗಿರುವುದಿಲ್ಲ. ಕರ್ತವ್ಯಕರ್ಮಗಳನ್ನು ಆಲಸ್ಯದಿಂದ, ಸೋಮಾರಿತನದಿಂದ ಯಾರು ಬೇಕಾದರೂ ಬಿಟ್ಟುಬಿಡಬಹುದು. ಇದಕ್ಕೆ ಪ್ರಯತ್ನವೇ ಬೇಕಾಗಿಲ್ಲ. ಇಷ್ಟುಮಾತ್ರದಿಂದ ಮುಕ್ತಿಯು ದೊರಕಲಾರದು. ಆದ್ದರಿಂದ ಸಾಧಕರು ಸದ್ಗುರುಗಳ ಮಾರ್ಗದರ್ಶನದಂತೆ ಪ್ರಾರಂಭದ ಹಂತದಲ್ಲಿ ಕರ್ಮಯೋಗವನ್ನು ಮಾಡುತ್ತಾ ಚಿತ್ತಶುದ್ಧಿಯನ್ನು ಹೊಂದಿ ಆತ್ಮಜ್ಞಾನವನ್ನು ಪಡೆದು ಮುಕ್ತರಾಗಬೇಕು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.20">
		<p class="intro-shloka">॥ ಓಂ ಮುಕ್ತಸಂಗಾಯ ವಾಸುದೇವಾಯ ನಮಃ॥</p>
		<p class="shloka">ಜ್ಞಾನಿನಾ ಮುಕ್ತಸಂಗೇನ ಯತ್ ಕರ್ಮ ಕ್ರಿಯತೇ ಮುಧಾ<br/>ಆಭಾಸಮಾತ್ರಂ ತತ್ ಸರ್ವಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸಂಗರಹಿತನಾದ ಆತ್ಮಜ್ಞಾನಿಯಿಂದ ಸುಮ್ಮನೆ ಮಾಡಲ್ಪಡುವ ಕರ್ಮ ಗಳೆಲ್ಲವೂ ಆಭಾಸಮಾತ್ರವಾಗಿರುತ್ತವೆ.</p>
		<h1 class="level1-title" epub:type="title"><span class="date">ಜುಲೈ ೨೦</span><br /><span class="num">೨೦೨.</span> ಈ ಮೂರನ್ನುಳ್ಳವನೇ ಜ್ಞಾನಿ</h1>
		<p class="bhashya-verse">ಗತಸಂಗಸ್ಯ ಮುಕ್ತಸ್ಯ ಜ್ಞಾನಾವಸ್ಥಿತಚೇತಸಃ।<br/>ಯಜ್ಞಾಯಾಚರತಃ ಕರ್ಮ ಸಮಗ್ರಂ ಪ್ರವಿಲೀಯತೇ॥</p>
		<p class="bhashya-verse-source">ಭಗವದ್ಗೀತಾ ೪-೨೩</p>
		<p class="bhashya-verse-meaning">ಸಂಗವಿಲ್ಲದವನೂ ಮುಕ್ತನೂ ಜ್ಞಾನದಲ್ಲಿಯೇ ನೆಟ್ಟ ಮನಸ್ಸುಳ್ಳವನೂ ಆಗಿರುವ ಆತ್ಮಜ್ಞಾನಿಗೆ ಯಾವುದೇ ಕರ್ಮಗಳಿದ್ದರೂ ಅವೆಲ್ಲವೂ ಸಂಪೂರ್ಣವಾಗಿ ನಿರ್ಬೀಜವಾಗಿಬಿಡುತ್ತವೆ.</p>
		<p class="description">ಈ ಕೆಳಗಿನ ಮೂರು ಲಕ್ಷಣಗಳಿಂದ ಕೂಡಿದ ಆತ್ಮಜ್ಞಾನಿಯ ಕರ್ಮಗಳೆಲ್ಲವೂ ಕರಗಿಹೋಗುತ್ತವೆ. ಜ್ಞಾನಿಯು ಹೀಗಿರುತ್ತಾನೆ:</p>
		<p class="description">೧. <strong>ಗತಸಂಗನು</strong>: ಹೊರಗಿನ ಯಾವ ಅನಾತ್ಮವಿಷಯಗಳಲ್ಲಿಯೂ ಸಂಗವಿಲ್ಲದವನಾಗಿರುತ್ತಾನೆ. ಆತ್ಮಾನಂದದಲ್ಲಿ ಮುಳುಗಿರುವ ಆತ್ಮಜ್ಞಾನಿಗೆ ಬಾಹ್ಯವಸ್ತುಗಳಿಂದಾಗಬೇಕಾದದ್ದು ಏನೂ ಇರುವುದಿಲ್ಲ.</p>
		<p class="description">೨. <strong>ಮುಕ್ತನು</strong>: ಧರ್ಮ, ಅಧರ್ಮ, ಪುಣ್ಯ, ಪಾಪ ಬಂಧನಗಳಿಂದ ತನ್ನನ್ನು ತಪ್ಪಿಸಿಕೊಂಡಿರುವ ಧೀರನಿವನು. ಅವಿದ್ಯಾಕಾಮಕರ್ಮಗಳೆಂಬ ಸಕಲ ಬಂಧನಗಳಿಂದಲೂ ಮುಕ್ತನಾಗಿರುವವನೇ ಆತ್ಮಜ್ಞಾನಿಯು.</p>
		<p class="description">೩. <strong>ಜ್ಞಾನಾವಸ್ಥಿತಚೇತನು</strong>: ಆತ್ಮಜ್ಞಾನದಲ್ಲಿಯೇ ನೆಲೆಗೊಂಡಿರುವ ಚಿತ್ತವುಳ್ಳವನು. ಅಜ್ಞಾನಿಗಳು ದೇಹೇಂದ್ರಿಯನಿಷ್ಠರಾಗಿಯೋ ಧನನಿಷ್ಠರಾಗಿಯೋ ಅಧಿಕಾರನಿಷ್ಠರಾಗಿಯೋ ಕೀರ್ತಿನಿಷ್ಠರಾಗಿಯೋ ಇರುತ್ತಾರೆ. ಆದರೆ ಬ್ರಹ್ಮಜ್ಞಾನಿಯು, ಹೆಸರೇ ಹೇಳುವಂತೆ ಸದಾ ಜ್ಞಾನನಿಷ್ಠನಾಗಿರುತ್ತಾನೆ. ಹೊರಗಿನ ಯಾವುದೇ ವ್ಯವಹಾರಗಳಲ್ಲಿ ತೊಡಗಿರುವಂತೆ ತೋರಿದರೂ ಅದೆಲ್ಲವೂ ಜ್ಞಾನಿಗೆ ಆಭಾಸಮಾತ್ರವಾಗಿರುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.21">
		<p class="intro-shloka">॥ ಓಂ ಮುಮುಕ್ಷುವರಿಷ್ಠಾಯ ವಾಸುದೇವಾಯ ನಮಃ॥</p>
		<p class="shloka">ಅನೇಕೇಷು ಮನುಷ್ಯೇಷು ಕಶ್ಚಿದೇವ ಭವೇದ್ ಯತಿಃ।<br/>ಮುಮುಕ್ಷುಃ ಭಗವದ್ಭಕ್ತಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಅನೇಕ ಮನುಷ್ಯರಲ್ಲಿ ಎಲ್ಲೋ ಒಬ್ಬನು ಮಾತ್ರ ಪ್ರಯತ್ನಶೀಲನಾದ ಭಗವದ್ ಭಕ್ತನಾದ ಮುಮುಕ್ಷುವಾಗುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೨೧</span><br /><span class="num">೨೦೩.</span> ಅನೇಕರಲ್ಲಿ ಇಂಥವನು ಒಬ್ಬನೇ</h1>
		<p class="bhashya-verse">ಮನುಷ್ಯಾಣಾಂ ಸಹಸ್ರೇಷು ಕಶ್ಚಿದ್ಯತತಿ ಸಿದ್ಧಯೇ।<br/>ಯತತಾಮಪಿ ಸಿದ್ಧಾನಾಂ ಕಶ್ಚಿನ್ಮಾಂ ವೇತ್ತಿ ತತ್ತ್ವತಃ॥</p>
		<p class="bhashya-verse-source">ಭಗವದ್ಗೀತಾ ೭-೩</p>
		<p class="bhashya-verse-meaning">ಸಹಸ್ರಾರು ಮನುಷ್ಯರಲ್ಲಿ ಯಾವನೋ ಒಬ್ಬನು ಮಾತ್ರ ಮೋಕ್ಷ ಸಿದ್ಧಿಗಾಗಿ ಪ್ರಯತ್ನಿಸುತ್ತಾನೆ. ಅಂಥ ಪ್ರಯತ್ನಶೀಲರಾದ ಸಾಧಕರಲ್ಲಿ ಯಾವನೋ ಒಬ್ಬನು, ನನ್ನನ್ನು ಸರಿಯಾಗಿ ತಿಳಿಯುತ್ತಾನೆ.</p>
		<p class="description">ಮಾನವಜನ್ಮವೇ ಅತ್ಯಂತದುರ್ಲಭವಾದದ್ದು. ಏಕೆಂದರೆ ಪುಣ್ಯಪಾಪಕರ್ಮಗಳ ಸಂಬಂಧದಿಂದ ಮಾತ್ರವೇ ಈ ಪವಿತ್ರವಾದ ಮಾನವಜನ್ಮವು ದೊರಕಬೇಕಾಗಿದೆ. ಇನ್ನು ಇದರ ಮಹತ್ತ್ವವನ್ನೂ ಗುರಿಯನ್ನೂ ಅರ್ಥಮಾಡಿಕೊಂಡು ಈ ಮಾನವಜನ್ಮವನ್ನು ಸಾರ್ಥಕ ಪಡಿಸಿಕೊಳ್ಳಬೇಕೆಂದು ಸಂಕಲ್ಪಮಾಡುವವರಂತೂ ಅತ್ಯಂತ ದುರ್ಲಭರೇ ಆಗಿರುತ್ತಾರೆ. ಮೋಕ್ಷಪ್ರಾಪ್ತಿಗಾಗಿ ಪ್ರಯತ್ನಿಸುವವರೂ ಅತ್ಯಂತದುರ್ಲಭರೇ.</p>
		<p class="description">ಇನ್ನು ಪ್ರಯತ್ನಶೀಲರಾಗಿ, ಸಾಧಕರಾಗಿ, ಜಿಜ್ಞಾಸುಗಳಾಗಿ ಮುಮುಕ್ಷುಗಳಾಗಬೇಕೆಂದರೆ ಅಷ್ಟೇನೂ ಸುಲಭವಲ್ಲ. ಸದ್ಗುರುಗಳು ದೊರಕುವುದಾಗಲೀ, ಸದ್ಗುರುಗಳ ಸೇವೆಯಾಗಲೀ, ಸದ್ಗುರುಗಳಿಂದ ಮಾರ್ಗದರ್ಶನವಾಗಲೀ ದೊರಕಬೇಕಾದರೆ ಅದೂ ದುರ್ಲಭವೇ ಆಗಿರುತ್ತದೆ. ಇಷ್ಟೆಲ್ಲ ಆದಮೇಲೂ ಮೋಕ್ಷಸಾಮ್ರಾಜ್ಯವನ್ನು ಹೊಂದುವುದೆಂಬುದಂತೂ ತಮಾಷೆಯ ಮಾತಲ್ಲ. ಆದರೂ ಮಾನವರಾದ ನಾವು ವೇದಾಂತಾರ್ಥವಿಚಾರದಿಂದ ಆತ್ಮಜ್ಞಾನವನ್ನು ಹೊಂದುವುದಕ್ಕೂ ಮುಕ್ತರಾಗುವುದಕ್ಕೂ ಪ್ರಯತ್ನವನ್ನು ಮಾಡಲೇ ಬೇಕು ಎಂದು ಅಭಿಪ್ರಾಯ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-007.22">
		<p class="intro-shloka">॥ ಓಂ ದುಃಖರಹಿತಾಯ ವಾಸುದೇವಾಯ ನಮಃ॥</p>
		<p class="shloka">ಆತ್ಮಾನಂ ಯೋ ವಿಜಾನೀಯಾತ್ ನಿರ್ವಿಕಾರಂ ನಿರಂಜನಮ್।<br/>ನಾಸ್ತಿ ತಸ್ಯ ಭವೇದ್ ದುಃಖಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಾವನು ಆತ್ಮನನ್ನು ಎಂದರೆ ತನ್ನನ್ನು ನಿರ್ವಿಕಾರನೆಂದೂ ನಿರಂಜನನೆಂದೂ ತಿಳಿಯುತ್ತಾನೆಯೋ ಅಂಥವನಿಗೆ ದುಃಖವು ಇರುವುದಿಲ್ಲ.</p>
		<h1 class="level1-title" epub:type="title"><span class="date">ಜುಲೈ ೨೨</span><br /><span class="num">೨೦೪.</span> ಇಂಥವನಿಗೆ ದುಃಖವಿರುವುದಿಲ್ಲ</h1>
		<p class="bhashya-verse">ಅವ್ಯಕ್ತೋಽಯಮಚಿಂತ್ಯೋಽಯಮವಿಕಾರ್ಯೋಽಯಮುಚ್ಯತೇ।<br/>ತಸ್ಮಾದೇವಂ ವಿದಿತ್ವೈನಂ ನಾನುಶೋಚಿತುಮರ್ಹಸಿ॥</p>
		<p class="bhashya-verse-source">ಭಗವದ್ಗೀತಾ ೨-೨೫</p>
		<p class="bhashya-verse-meaning">ಈ ಆತ್ಮನು ಅವ್ಯಕ್ತನು, ಅಚಿಂತ್ಯನು, ಅವಿಕಾರ್ಯನೂ ಆಗಿರುತ್ತಾನೆ. ಹೀಗೆಂದು ಆತ್ಮನನ್ನು ತಿಳಿದವನು ಎಂದೆಂದಿಗೂ ಶೋಕಿಸುವುದಿಲ್ಲ.</p>
		<p class="description">ಈ ಪ್ರಪಂಚದಲ್ಲಿ ಪ್ರತಿಯೊಬ್ಬನಿಗೂ ಏನಾದರೂ ಚಿಂತೆ ಹಾಗೂ ದುಃಖಗಳು ಇದ್ದೇ ಇರುತ್ತವೆ. ದುಃಖವೆಂದರೂ ಶೋಕವೆಂದರೂ ಒಂದೇ. ದುಃಖಗಳು ಸಾಗರದ ಅಲೆಗಳಂತೆ ಅನಂತವಾಗಿ ತೋರುತ್ತಿವೆ. ಈ ದುಃಖಗಳನ್ನು ಪರಿಹರಿಸಿಕೊಳ್ಳುವುದಕ್ಕೆ ಇದೋ, ಇಲ್ಲಿದೆ ಉಪಾಯ!</p>
		<p class="description">‘ಆತ್ಮನನ್ನು ಹೀಗೆ ತಿಳಿದರೆ ಶೋಕವಿಲ್ಲ’ ಎಂದು ಇಲ್ಲಿ ಭಗವಂತನು ತಿಳಿಸಿರುತ್ತಾನೆ. <strong>ತರತಿ ಶೋಕಮ್ ಆತ್ಮವಿತ್</strong> (ಆತ್ಮವಿದನು ಶೋಕಸಾಗರವನ್ನು ದಾಟುತ್ತಾನೆ) ಎಂದು ಛಾಂದೋಗ್ಯೋಪನಿಷತ್ತು ಸಾರುತ್ತಿದೆ.</p>
		<p class="description">ಸರಿ, ಆತ್ಮನನ್ನು ಏನೆಂದು ತಿಳಿಯಬೇಕು? ಎಂದರೆ, ಅವ್ಯಕ್ತ, ಅಚಿಂತ್ಯ ಮತ್ತು ಅವಿಕಾರ್ಯನೆಂದು ತಿಳಿಯಬೇಕು.</p>
		<p class="description">೧. <strong>ಅವ್ಯಕ್ತನು</strong>: ಆತ್ಮನು ಯಾವ ಪ್ರಮಾಣಗಳಿಗೂ ಗೋಚರನಲ್ಲ, ಪ್ರಮಾಣಗಳಿಗೇ ಪ್ರಮಾಣನಾಗಿರುವ ಆತ್ಮನು ಪ್ರಮಾಣವಿಷಯನಲ್ಲ.</p>
		<p class="description">೨. <strong>ಅಚಿಂತ್ಯನು</strong>: ಆತ್ಮನು ಮನಸ್ಸಿಗೂ ವಿಷಯನಲ್ಲ. ಆತ್ಮನಿಗೆ ನಾಮರೂಪಗುಣಕ್ರಿಯೆಗಳೇ ಇಲ್ಲದ್ದರಿಂದ ಇವನು <strong>ಅಚಿಂತ್ಯನು</strong>.</p>
		<p class="description">೩. <strong>ಅವಿಕಾರ್ಯ</strong>: ಆತ್ಮನಿಗೆ ಅವಯವಗಳೇ ಇಲ್ಲದ್ದರಿಂದ ಆತ್ಮನು ವಿಕಾರಿಯೂ ಅಲ್ಲ. <strong>ಹೀಗೆ ತಿಳಿದವನಿಗೆ ಶೋಕವು ಇರಲಾರದು</strong>.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.23">
		<p class="intro-shloka">॥ ಓಂ ನಿರೇಷಣಾಯ ವಾಸುದೇವಾಯ ನಮಃ॥</p>
		<p class="shloka">ಆತ್ಮಜ್ಞಾನೀ ಸ್ವಯಂತೃಪ್ತಃ ಬ್ರಹ್ಮನಿಷ್ಠೋ ನಿರೇಷಣಃ।<br/>ನೈವ ಕಿಂಚಿತ್ ಕರೋತ್ಯೇಷಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಸ್ವಯಂತೃಪ್ತನೂ ಬ್ರಹ್ಮನಿಷ್ಠನೂ ಆಶಾರಹಿತನೂ ಆದ ಆತ್ಮಜ್ಞಾನಿಯು ನಿಜವಾಗಿ ಏನನ್ನೂ ಮಾಡುವುದೇ ಇಲ್ಲ.</p>
		<h1 class="level1-title" epub:type="title"><span class="date">ಜುಲೈ ೨೩</span><br /><span class="num">೨೦೫.</span> ಜ್ಞಾನಿಯು ನಿತ್ಯತೃಪ್ತನು</h1>
		<p class="bhashya-verse">ತ್ಯಕ್ತ್ವಾ ಕರ್ಮಫಲಾಸಂಗಂ ನಿತ್ಯತೃಪ್ತೋ ನಿರಾಶ್ರಯಃ।<br/>ಕರ್ಮಣ್ಯಭಿಪ್ರವೃತ್ತೋಽಪಿ ನೈವ ಕಿಂಚಿತ್ ಕರೋತಿ ಸಃ॥</p>
		<p class="bhashya-verse-source">ಭಗವದ್ಗೀತಾ ೪-೨೦</p>
		<p class="bhashya-verse-meaning">ಕರ್ಮಫಲಗಳಲ್ಲಿ ಆಸಂಗವನ್ನು ಬಿಟ್ಟು ಯಾವಾತನು ನಿತ್ಯತೃಪ್ತನೂ ನಿರಾಶ್ರಯನೂ ಆಗಿರುತ್ತಾನೆಯೋ, ಅಂಥವನು ಕರ್ಮಗಳಲ್ಲಿ ಪ್ರವೃತ್ತನಾಗಿದ್ದರೂ ನಿಜವಾಗಿ ಏನನ್ನೂ ಮಾಡುತ್ತಿರುವುದೇ ಇಲ್ಲ.</p>
		<p class="description">ಬ್ರಹ್ಮಜ್ಞಾನಿಯಾದವನಿಗೆ ಯಾವ ಕರ್ಮಗಳ ಅಥವಾ ಕರ್ಮಫಲಗಳ ಅಂಟೂ ಇರುವುದಿಲ್ಲ. ಬ್ರಹ್ಮವೇ ತಾನೆಂಬ ನಿಶ್ಚಯಜ್ಞಾನವುಳ್ಳವನಿಗೆ ಕರ್ತೃತ್ವವೇ ಬಾಧಿತವಾಗಿರುವುದರಿಂದ ಕರ್ಮಗಳಲ್ಲಿ ಆಸಂಗವು ಹೇಗೆ ತಾನೇ ಇದ್ದೀತು? ಕರ್ಮಗಳನ್ನು ಮಾಡುವಾಗ ಅಜ್ಞಾನಿಗಳಿಗೆ “ಈ ಕರ್ಮಗಳನ್ನು ನಾನು ಮಾಡುತ್ತಿದ್ದೇನೆ, ಇದರಿಂದ ಇಂಥ ಫಲಗಳು ನನಗೆ ಉಂಟಾಗುತ್ತವೆ, ಈ ಫಲಗಳನ್ನೆಲ್ಲ ಅನುಭವಿಸುವವನು ನಾನು” ಎಂದೆಲ್ಲ ಭಾವನೆಗಳು ಇರುತ್ತವೆ. ಆದರೆ ಜ್ಞಾನಿಗೆ ಇಂಥ ಅಂಟುಗಳು ಇರುವುದಿಲ್ಲ.</p>
		<p class="bhashya-verse-meaning">ಬ್ರಹ್ಮಜ್ಞಾನಿಯು ನಿತ್ಯತೃಪ್ತನೂ ನಿರಾಶ್ರಯನೂ ಆಗಿರುತ್ತಾನೆ. ಆತ್ಮಜ್ಞಾನದಿಂದಲೇ ಸದಾ ಸಂತುಷ್ಟನಾಗಿರುವ ಜ್ಞಾನಿಗೆ ಅನಾತ್ಮವಿಷಯಗಳಲ್ಲಿ ಆಕಾಂಕ್ಷೆಯು ಇರಲಾರದು. ಆಪ್ತಕಾಮನೂ ಆತ್ಮಕಾಮನೂ ಆದ ಜ್ಞಾನಿಯು ಅಕಾಮನೇ ಆಗಿರುತ್ತಾನೆ. ಜ್ಞಾನಿಯು ನಿರಾಶ್ರಯನೂ ಆಗಿರುತ್ತಾನೆ. ಇವನಿಗೆ ಧರ್ಮಾಧರ್ಮಗಳ ಹಂಗು ಇರುವುದಿಲ್ಲ. ಸ್ವತಃ ಮುಕ್ತನಾಗಿರುವ ಆತ್ಮಜ್ಞಾನಿಗೆ ಕರ್ಮಗಳ, ಕರ್ಮಫಲಗಳ ಅಥವಾ ದೇವತೆಗಳ ಹಂಗೆಂಬುದು ಇರಲಾರದು. ಜ್ಞಾನಿಯು ಕೃತಕೃತ್ಯನು.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.24">
		<p class="intro-shloka">॥ ಓಂ ಸಮಚಿತ್ತಾಯ ವಾಸುದೇವಾಯ ನಮಃ॥</p>
		<p class="shloka">ಅಸಕ್ತಿಃ ಸಮಚಿತ್ತತ್ವಂ ಶಾಂತಿಸ್ತುಷ್ಟಿಃ ಮತಿರ್ಧೃತಿಃ।<br/>ಜ್ಞಾನಪ್ರಾಪ್ತ್ಯೈ ಸಾಧನಾನಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಅನಾತ್ಮವಸ್ತುಗಳಲ್ಲಿ ಅಂಟು ಇಲ್ಲದಿರುವಿಕೆ, ಸಮಚಿತ್ತತ್ವ, ಶಾಂತಿ, ತುಷ್ಟಿ, ಮತಿ ಮತ್ತು ಧೃತಿ—ಇವುಗಳು ಆತ್ಮಜ್ಞಾನಪ್ರಾಪ್ತಿಗೆ ಸಾಧನಗಳು.</p>
		<h1 class="level1-title" epub:type="title"><span class="date">ಜುಲೈ ೨೪</span><br /><span class="num">೨೦೬.</span> ಸಹಕಾರಿ ಸಾಧನಗಳು</h1>
		<p class="bhashya-verse">ಅಸಕ್ತಿರನಭಿಷ್ವಂಗಃ ಪುತ್ರದಾರಗೃಹಾದಿಷು।<br/>ನಿತ್ಯಂ ಚ ಸಮಚಿತ್ತತ್ವಮ್ ಇಷ್ಟಾನಿಷ್ಟೋಪಪತ್ತಿಷು॥</p>
		<p class="bhashya-verse-source">ಭಗವದ್ಗೀತಾ ೧೩-೯</p>
		<p class="bhashya-verse-meaning">ಅನಾತ್ಮವಿಷಯಗಳಲ್ಲಿ ರಾಗವಿಲ್ಲದಿರುವಿಕೆ, ಪುತ್ರದಾರಗೃಹಗಳಲ್ಲಿ ಅಭಿಮಾನವಿಲ್ಲದಿರುವುದು, ಇಷ್ಟಾನಿಷ್ಟ ಪದಾರ್ಥಗಳು ಬಂದೊದಗಿದಾಗ ಸದಾ ಸಮಚಿತ್ತನಾಗಿರುವುದು, ಇವುಗಳು ಆತ್ಮಜ್ಞಾನಪ್ರಾಪ್ತಿಗೆ ಸಹಕಾರಿಸಾಧನಗಳಾಗುತ್ತವೆ.</p>
		<p class="description">ಕೆಳಗಿನ ಈ ಮೂರು ಸಾಧನಗಳು ಜ್ಞಾನಪ್ರಾಪ್ತಿಗೆ ಸಹಕಾರಿಗಳು:</p>
		<p class="description">೧  <strong>ಅಸಕ್ತಿ</strong> : ಸಕ್ತಿಯೆಂದರೆ ಸಂಗ, ಅಂಟು. ಅನಾತ್ಮಭೋಗ್ಯವಸ್ತುಗಳಲ್ಲಿ ಅಜ್ಞಾನಿಗಳಿಗೆ ಸಹಜವಾಗಿ ಪ್ರೀತಿಯೆಂಬುದು ಇದ್ದೇ ಇರುತ್ತದೆ. ಆದರೆ ಈ ಪ್ರೀತಿಯು ಅವರಿಗೆ ದುಃಖವನ್ನೇ ಉಂಟುಮಾಡುತ್ತದೆ. ಆದ್ದರಿಂದ ವಿಷಯಗಳಲ್ಲಿ ಹೆಚ್ಚು ಪ್ರೀತಿಯನ್ನು ಬೆಳೆಸಿಕೊಳ್ಳಬಾರದು.</p>
		<p class="description">೨  <strong>ಅನಭಿಷ್ವಂಗ</strong> : ಅಂಟಿಕೊಳ್ಳದಿರುವಿಕೆ. ಅಜ್ಞಾನಿಗಳಿಗೆ ತಮ್ಮ ಪತ್ನಿ ಪುತ್ರ ಮಿತ್ರ ಗೃಹಾದಿಗಳಲ್ಲಿ ಅನನ್ಯಭಾವವು ಇರುತ್ತದೆಯಲ್ಲವೆ? ‘ಅವರೇ ನಾನು’ ಎಂಬ ಅಧ್ಯಾಸವು ಇರುತ್ತದೆ. ಇದಕ್ಕೇ <strong>ಅಭಿಷ್ವಂಗ</strong> ಎಂದು ಹೆಸರು. ಇದು ಇಲ್ಲದಿರುವುದೇ <strong>ಅನಭಿಷ್ವಂಗವು</strong>.</p>
		<p class="description">೩  <strong>ಸಮಚಿತ್ತತ್ವವು</strong> : ಇಷ್ಟವಸ್ತು ಪ್ರಾಪ್ತಿಯಾದರೂ ಅನಿಷ್ಟವಸ್ತು ಪ್ರಾಪ್ತಿಯಾದರೂ ಸಮಚಿತ್ತವುಳ್ಳವನಾಗಿರಬೇಕು. ಇಷ್ಟಪ್ರಾಪ್ತಿಯಾದಾಗ ಉಬ್ಬದೇ, ಅನಿಷ್ಟಪ್ರಾಪ್ತಿಯಾದಾಗ ಕುಗ್ಗದೇ ಸಮಚಿತ್ತನಾಗಿ ಜೀವನವನ್ನು ನಡೆಸುವುದು ಜ್ಞಾನಪ್ರಾಪ್ತಿಗೆ ಸಹಕಾರಿಯಾಗುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-007.25">
		<p class="intro-shloka">॥ ಓಂ ಬುದ್ಧಿಮದ್ವರಿಷ್ಠಾಯ ವಾಸುದೇವಾಯ ನಮಃ॥</p>
		<p class="shloka">ಅಕರ್ತಾರಂ ಸ್ವಮಾತ್ಮಾನಮ್ ಅಭೋಕ್ತಾರಂ ಪ್ರಪಶ್ಯತಿ।<br/>ಬುದ್ಧಿಮಾನ್ ಕೃತಕೃತ್ಯೋಽಯಂ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ತನ್ನನ್ನು ಅಕರ್ತೃವೆಂದೂ ಅಭೋಕ್ತೃವೆಂದೂ ಯಾವಾತನು ತಿಳಿದಿದ್ದಾನೆಯೋ ಅಂಥವನೇ ಬುದ್ಧಿವಂತನೂ ಕೃತಕೃತ್ಯನೂ ಆಗಿರುತ್ತಾನೆ.</p>
		<h1 class="level1-title" epub:type="title"><span class="date">ಜುಲೈ ೨೫</span><br /><span class="num">೨೦೭.</span> ಬುದ್ಧಿವಂತನಿವನು</h1>
		<p class="bhashya-verse">ಕರ್ಮಣ್ಯಕರ್ಮ ಯಃ ಪಶ್ಯೇತ್ ಅಕರ್ಮಣಿ ಚ ಕರ್ಮ ಯಃ।<br/>ಸ ಬುದ್ಧಿಮಾನ್ ಮನುಷ್ಯೇಷು ಸ ಯುಕ್ತಃ ಕೃತ್ಸ್ನಕರ್ಮಕೃತ್॥</p>
		<p class="bhashya-verse-source">ಭಗವದ್ಗೀತಾ ೪-೧೮</p>
		<p class="bhashya-verse-meaning">ಯಾವನು ಕರ್ಮದಲ್ಲಿ ಅಕರ್ಮವನ್ನು ಕಾಣುತ್ತಾನೆಯೋ, ಅಕರ್ಮದಲ್ಲಿ ಕರ್ಮವನ್ನು ಕಾಣುತ್ತಾನೆಯೋ, ಅಂಥವನೇ ಮನುಷ್ಯರಲ್ಲಿ ಬುದ್ಧಿವಂತ, ಅಂಥವನೇ ಯುಕ್ತನು, ಅವನೇ ಕೃತ್ಸ್ನಕರ್ಮಕೃತ್ ಆಗುತ್ತಾನೆ.</p>
		<p class="description">ಬಹಳ ವಿಚಿತ್ರವಾದ ಶ್ಲೋಕವಿದು! ಸರಿಯಾಗಿ ಅರ್ಥವನ್ನು ಮಾಡಿಕೊಳ್ಳದೇ ಹೋದರೆ ಈ ಶ್ಲೋಕಕ್ಕೆ ಅಪಾರ್ಥವೇ ಆಗಿಬಿಡುತ್ತದೆ. ಎಚ್ಚರಿಕೆ! ಸದ್ಗುರುಗಳಿಂದಲೇ ಇದಕ್ಕೆ ಸರಿಯಾದ ಅರ್ಥವನ್ನು ತಿಳಿದುಕೊಳ್ಳಬೇಕು.</p>
		<p class="description">ಕರ್ಮದಲ್ಲಿ ಅಕರ್ಮವನ್ನು ಕಾಣುವುದು ಎಂದರೆ ಏನರ್ಥ? ‘ನಾನು ಮಾಡುತ್ತಿದ್ದೇನೆ’ ಎಂದು ಅಜ್ಞಾನಿಗಳು ತಿಳಿಯುತ್ತಿದ್ದಾರಲ್ಲವೆ? ಇದು ಭ್ರಾಂತಿಜ್ಞಾನವು. ನಾನು ಅಕರ್ತೃವಾದ ಸಾಕ್ಷಿಸ್ವರೂಪನಾದ ಆತ್ಮನೇ ಎಂದು ತಿಳಿದವನೇ ಜ್ಞಾನಿಯು. ಇದು ಕರ್ಮದಲ್ಲಿ ಅಕರ್ಮವನ್ನು ಕಾಣುವುದು.</p>
		<p class="description">ಅಕರ್ಮದಲ್ಲಿ ಕರ್ಮವನ್ನು ಕಾಣುವುದು ಎಂದರೆ, ‘ನಾನು ಈಗ ಏನನ್ನೂ ಮಾಡುತ್ತಿಲ್ಲ, ಸುಮ್ಮನೆ ಶಾಂತವಾಗಿ ಇದ್ದೇನೆ’ ಎಂದು ಅಜ್ಞಾನಿಗಳು ತಿಳಿದಿರುತ್ತಾರಲ್ಲವೆ? ಇದೂ ಕೂಡ ಒಂದು ಕರ್ಮವೇ. ಏಕೆಂದರೆ ದೇಹಾದಿಗಳ ಧರ್ಮಗಳನ್ನು ತಮ್ಮ ಮೇಲೆ ಆರೋಪಿಸಿಕೊಂಡಿರುತ್ತಾರೆ. ಉಭಯವಿಧವಾದ ಈ ಭ್ರಾಂತಿಜ್ಞಾನವನ್ನು ನಾಶಮಾಡಿಕೊಂಡಿರುವವನೇ ಆತ್ಮಜ್ಞಾನಿಯು. ಇಂಥವನು ಬುದ್ಧಿವಂತನೂ ಯುಕ್ತನೂ ಕೃತಕೃತ್ಯನೂ ಆಗಿರುತ್ತಾನೆ. ಇವನಿಗೆ ಮಾಡಬೇಕಾದ್ದಾಗಲಿ ಬಿಡಬೇಕಾದ್ದಾಗಲಿ ಇಲ್ಲ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.26">
		<p class="intro-shloka">॥ ಓಂ ಜನ್ಮಾಂತರರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಪೂರ್ವಕರ್ಮಾನುಗುಣ್ಯೇನ ಲಭತೇ ಜನ್ಮ ಮಾನವಃ।<br/>ಪುಣ್ಯಮೇವ ತತಃ ಕುರ್ಯಾತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಹಿಂದಿನ ಕರ್ಮಕ್ಕನುಗುಣವಾಗಿ ಮಾನವನು ಈಗ ಜನ್ಮವನ್ನು ಹೊಂದಿರುತ್ತಾನೆ. ಆದ್ದರಿಂದ ಯಾವಾಗಲೂ ಪುಣ್ಯವನ್ನೇ ಮಾಡಬೇಕು.</p>
		<h1 class="level1-title" epub:type="title"><span class="date">ಜುಲೈ ೨೬</span><br /><span class="num">೨೦೮.</span> ಪೂರ್ವಾಭ್ಯಾಸದ ಫಲವಿದು</h1>
		<p class="bhashya-verse">ಪೂರ್ವಾಭ್ಯಾಸೇನ ತೇನೈವ ಹ್ರಿಯತೇ ಹ್ಯವಶೋಽಪಿ ಸಃ।<br/>ಜಿಜ್ಞಾಸುರಪಿ ಯೋಗಸ್ಯ ಶಬ್ದಬ್ರಹ್ಮಾತಿವರ್ತತೇ॥</p>
		<p class="bhashya-verse-source">ಭಗವದ್ಗೀತಾ ೬-೪೪</p>
		<p class="bhashya-verse-meaning">ಪೂರ್ವಾಭ್ಯಾಸದಿಂದಲೇ ಅಂಥ ಸಾಧಕನು ಅವಶನಾಗಿಯೇ ಎಳೆಯಲ್ಪಡುತ್ತಾನೆ. ಯೋಗಿಯಾಗಿರುವ ಜಿಜ್ಞಾಸುವೂ ಕೂಡ ಶಬ್ದಬ್ರಹ್ಮವನ್ನು ಮೀರಿರುತ್ತಾನೆ.</p>
		<p class="description">ಹಿಂದಿನ ಜನ್ಮದಲ್ಲಿ ಯೋಗಾನುಷ್ಠಾನವನ್ನು ಪ್ರಾರಂಭಮಾಡಿ, ಗುರಿಯನ್ನು ತಲುಪದೇ ಯೋಗಭ್ರಷ್ಟನಾಗಿ ಮೃತನಾದವನು ಈ ಜನ್ಮದಲ್ಲಿ ಪುನಃ ಅದೇ ಸಂಸ್ಕಾರವನ್ನು ಉಳ್ಳವನಾಗಿಯೇ ಹುಟ್ಟುತ್ತಾನೆ. ಪ್ರತಿಯೊಂದು ಪ್ರಾಣಿಯೂ ತನ್ನ ಹಿಂದಿನ ಜನ್ಮಗಳ ಸಂಸ್ಕಾರಕ್ಕೆ ತಕ್ಕಂತೆಯೇ ಈ ಜನ್ಮದಲ್ಲಿ ಹುಟ್ಟುತ್ತದೆ. ಹಿಂದಿನ ಜನ್ಮದಲ್ಲಿ ಧಾರ್ಮಿಕನಾಗಿದ್ದರೆ ಈ ಜನ್ಮದಲ್ಲಿಯೂ ಧರ್ಮಾತ್ಮನಾಗಿಯೇ ಹುಟ್ಟುತ್ತಾನೆ. ಹಿಂದಿನ ಜನ್ಮದಲ್ಲಿ ಪಾಪಾತ್ಮನಾಗಿದ್ದರೆ ಪಾಪಾತ್ಮನಾಗಿಯೇ ಈಗ ಹುಟ್ಟುತ್ತಾನೆ. ಅಂತೂ ಪೂರ್ವಜನ್ಮಸಂಸ್ಕಾರಕ್ಕೆ ಅನುಗುಣವಾಗಿಯೇ ಈ ಜನ್ಮವು ಪ್ರಾಪ್ತವಾಗಿದೆ.</p>
		<p class="description">ತತ್ತ್ವಜಿಜ್ಞಾಸುವಾದ ಸಾಧಕನಿಗೆ ಬೇಕಾದದ್ದು ತತ್ತ್ವಜ್ಞಾನ. ಆತ್ಮಜ್ಞಾನವನ್ನೇ ಹೊಂದಬೇಕೆಂದು ತೀವ್ರವಾದ ಪ್ರಯತ್ನವನ್ನು ಮಾಡುತ್ತಿರುವವನೇ ಯೋಗಿಯು. ಹಿಂದಿನ ಸಂಸ್ಕಾರದಿಂದಲೇ ಇಂಥ ಯೋಗ್ಯತೆಯು ಬಂದಿರುತ್ತದೆ. ಇಂಥವನು ಶಬ್ದಬ್ರಹ್ಮವನ್ನು ಮೀರಿಹೋಗಿರುತ್ತಾನೆ. ಶಬ್ದಬ್ರಹ್ಮವೆಂದರೆ ವೇದಗಳು, ವೇದೋಕ್ತಕರ್ಮಾನುಷ್ಠಾನಗಳು ಮತ್ತು ಕರ್ಮಫಲಗಳು; ಇದನ್ನೆಲ್ಲ ಮೀರಿ ಹೋಗಿರುತ್ತಾನೆ. ಅನಿತ್ಯಫಲಗಳಿಂದ ವಿರಕ್ತನಾದವನಿಗೇ ಅಲ್ಲವೆ, ಮೋಕ್ಷದಲ್ಲಿ ಆಸಕ್ತಿಯು ಉಂಟಾಗುವುದು?</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-007.27">
		<p class="intro-shloka">॥ ಓಂ ಬ್ರಹ್ಮಾಗ್ನಿಯಜ್ಞವಿದೇ ವಾಸುದೇವಾಯ ನಮಃ॥</p>
		<p class="shloka">ಜ್ಞಾನಯಜ್ಞಂ ಪ್ರಕುರ್ವಂತೋ ಬ್ರಹ್ಮಾಗ್ನೌ ಜೀವಮೇವ ಚ।<br/>ಬ್ರಹ್ಮಾತ್ಮಜ್ಞಾನಸಂಪನ್ನಾಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಬ್ರಹ್ಮಾಗ್ನಿಯಲ್ಲಿ ಜೀವನನ್ನು ಹೋಮಮಾಡುತ್ತಾ ಜ್ಞಾನಯಜ್ಞವನ್ನೇ ಮಾಡುತ್ತಾ ಬ್ರಹ್ಮಾತ್ಮಜ್ಞಾನಸಂಪನ್ನರಾಗುತ್ತಾರೆ.</p>
		<h1 class="level1-title" epub:type="title"><span class="date">ಜುಲೈ ೨೭</span><br /><span class="num">೨೦೯.</span> ಬ್ರಹ್ಮಾಗ್ನಿಯಜ್ಞವಿದು</h1>
		<p class="bhashya-verse">ದೈವಮೇವಾಪರೇ ಯಜ್ಞಂ ಯೋಗಿನಃ ಪರ್ಯುಪಾಸತೇ।<br/>ಬ್ರಹ್ಮಾಗ್ನಾವಪರೇ ಯಜ್ಞಂ ಯಜ್ಞೇನೈವೋಪಜುಹ್ವತಿ॥</p>
		<p class="bhashya-verse-source">ಭಗವದ್ಗೀತಾ ೪-೨೫</p>
		<p class="bhashya-verse-meaning">ಕೆಲವು ಯೋಗಿಗಳು ದೈವಯಜ್ಞವನ್ನು ಮಾಡುತ್ತಾರೆ. ಮತ್ತೆ ಕೆಲವರು ಬ್ರಹ್ಮಾಗ್ನಿಯಲ್ಲಿ ಯಜ್ಞದಿಂದ ಯಜ್ಞವನ್ನು ಮಾಡುತ್ತಾರೆ.</p>
		<p class="description">ಯಜ್ಞವೆಂದರೆ (ಯಜ-ದೇವಪೂಜಾಯಾಮ್) ದೇವತಾರಾಧನೆ. ದೇವತೆಗಳಿಗಾಗಿ ಮಾಡುವ ಎಲ್ಲ ಕರ್ಮಾನುಷ್ಠಾನಗಳೂ ಯಜ್ಞಗಳೇ. ಕೆಲವರು ಸಾಧಕರು <strong>ದೈವಯಜ್ಞ</strong>ವನ್ನು ಮಾಡುತ್ತಾರೆ. ವೇದಪ್ರತಿಪಾದಿತರಾಗಿರುವ ಇಂದ್ರ, ಆದಿತ್ಯ, ಚಂದ್ರ, ಅಗ್ನಿ, ವಾಯು, ಪ್ರಜಾಪತಿ, ವರುಣ ಮುಂತಾದ ದೇವತೆಗಳಿಗಾಗಿ ಕರ್ಮಗಳನ್ನು ಮಾಡುತ್ತಾರೆ. ಇದು ದೈವಯಜ್ಞವು. ಈ ದೈವಯಜ್ಞದಿಂದ ಇಷ್ಟಫಲಪ್ರಾಪ್ತಿಯಾಗುತ್ತದೆ.</p>
		<p class="description">ಮತ್ತೆ ಕೆಲವರು <strong>ಬ್ರಹ್ಮಾಗ್ನಿಯಜ್ಞವನ್ನು</strong> ಮಾಡುತ್ತಾರೆ. ಬ್ರಹ್ಮವೆಂಬ ಅಗ್ನಿಯಲ್ಲಿ ಯಜ್ಞವೆಂಬ ಹವಿಸ್ಸನ್ನು ಹೋಮಮಾಡುತ್ತಾರೆ. ಬ್ರಹ್ಮವೆಂದರೆ ಅಸಂಸಾರಿಯಾದ ಪರಮಾರ್ಥತತ್ತ್ವ. <strong>ಸತ್ಯಂ ಜ್ಞಾನಂ ಅನಂತಂ ಬ್ರಹ್ಮ</strong> ಎಂದು ಉಪನಿಷತ್ತು ತಿಳಿಸುತ್ತಿದೆ. ಈ ಬ್ರಹ್ಮವು ಅಜ, ಅಜರ, ಅಮರ, ಅಮೃತ, ಅಭಯ ಸ್ವರೂಪವಾಗಿರುತ್ತದೆ. ಇನ್ನು ಯಜ್ಞವೆಂದರೆ ಸಂಸಾರಿಯಾದ ಆತ್ಮನು. ಈ ಸಂಸಾರಿಯಾದ ಜೀವಾತ್ಮನನ್ನು ಅಸಂಸಾರಿಯಾದ ಬ್ರಹ್ಮದಲ್ಲಿ ಹೋಮಮಾಡುತ್ತಾರೆ; ಎಂದರೆ ತಮ್ಮ ಜೀವತ್ವವನ್ನು ಬಾಧಮಾಡಿಕೊಂಡು ಪರಬ್ರಹ್ಮದಲ್ಲಿ ಸೇರಿಕೊಳ್ಳುತ್ತಾರೆ ಎಂದರ್ಥ. ವಿವೇಕ ದಿಂದ ಬ್ರಹ್ಮಾತ್ಮೈಕತ್ವವನ್ನು ಹೊಂದುತ್ತಾರೆ. ಇದು <strong>ಬ್ರಹ್ಮಾಗ್ನಿಯಜ್ಞವು</strong>.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.28">
		<p class="intro-shloka">॥ ಓಂ ಪ್ರಶಾಂತಾಯ ವಾಸುದೇವಾಯ ನಮಃ॥</p>
		<p class="shloka">ಪ್ರಶಾಂತಶ್ಚ ಜಿತಾತ್ಮಾ ಚ ದ್ವಂದ್ವಾತೀತಃ ಸಮಃ ಸದಾ।<br/>ಆತ್ಮಜ್ಞಾನೀ ಭವೇದೇಷಃ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಯಾವಾಗಲೂ ಪ್ರಶಾಂತನೂ ಜಿತಾತ್ಮನೂ ದ್ವಂದ್ವಾತೀತನೂ ಸಮನೂ ಆಗಿರುವವನೇ ಆತ್ಮಜ್ಞಾನಿಯು.</p>
		<h1 class="level1-title" epub:type="title"><span class="date">ಜುಲೈ ೨೮</span><br /><span class="num">೨೧೦.</span> ಸಮದರ್ಶಿಯ ನಾಲ್ಕು ಲಕ್ಷಣಗಳಿವು</h1>
		<p class="bhashya-verse">ಜಿತಾತ್ಮನಃ ಪ್ರಶಾಂತಸ್ಯ ಪರಮಾತ್ಮಾ ಸಮಾಹಿತಃ।<br/>ಶೀತೋಷ್ಣಸುಖದುಃಖೇಷು ತಥಾ ಮಾನಾಪಮಾನಯೋಃ॥</p>
		<p class="bhashya-verse-source">ಭಗವದ್ಗೀತಾ ೬-೭</p>
		<p class="bhashya-verse-meaning">ಜಿತಾತ್ಮನೂ ಪ್ರಶಾಂತಾತ್ಮನೂ ಆದ ಜ್ಞಾನಿಗೆ ಪರಮಾತ್ಮನು ಸಮಾಹಿತನಾಗಿರುತ್ತಾನೆ. ಇಂಥ ಜ್ಞಾನಿಯು ಶೀತಉಷ್ಣ , ಸುಖದುಃಖಗಳಲ್ಲಿಯೂ, ಮಾನಾಪಮಾನಗಳಲ್ಲಿಯೂ ಸಮನಾಗಿರುತ್ತಾನೆ.</p>
		<p class="description">ಈ ಶ್ಲೋಕದಲ್ಲಿ ಆತ್ಮಜ್ಞಾನಿಯ ನಾಲ್ಕು ಲಕ್ಷಣಗಳನ್ನು ಹೇಳಿರುತ್ತದೆ.</p>
		<p class="description">೧ .<strong>ಜಿತಾತ್ಮನು</strong> : ಜ್ಞಾನಿಯು ದೇಹೇಂದ್ರಿಯಗಳನ್ನು ತನ್ನ ಸ್ವಾಧೀನಮಾಡಿಕೊಂಡಿರುತ್ತಾನೆ. ಇಂದ್ರಿಯಗಳ ಚಾಪಲ್ಯವನ್ನು ಬಿಟ್ಟಿರುತ್ತಾನೆ.</p>
		<p class="description">೨ .<strong>ಪ್ರಶಾಂತನು</strong> : ಜ್ಞಾನಿಯು ಸದಾ ಪ್ರಸನ್ನನಾಗಿ, ಪ್ರಶಾಂತನಾಗಿರುತ್ತಾನೆ. ಇವನ ಮನಸ್ಸು ಯಾವಾಗಲೂ ಪ್ರಶಾಂತವಾಗಿರುತ್ತದೆ. ಕಾಮಕ್ರೋಧಾದಿ ದೋಷಗಳನ್ನು ಆತ್ಮಜ್ಞಾನಿಯು ಗೆದ್ದಿರುತ್ತಾನೆ.</p>
		<p class="description">೩ .<strong>ಪರಮಾತ್ಮನು ಸಮಾಹಿತನು</strong> : ಪರಮಾತ್ಮನು ಜ್ಞಾನಿಗೆ ಪ್ರತ್ಯಗಾತ್ಮನಾಗಿರುತ್ತಾನೆ. ತಾನು ಪರಬ್ರಹ್ಮವೇ ಆಗಿರುತ್ತೇನೆ ಎಂದು ನಿಶ್ಚಿತವಾಗಿ ತಿಳಿದವನೇ ಬ್ರಹ್ಮಜ್ಞಾನಿಯು.</p>
		<p class="description">೪ .<strong>ಸಮನು</strong> : ಶೀತ ಉಷ್ಣಗಳಲ್ಲಿಯೂ, ಸುಖ ದುಃಖಗಳಲ್ಲಿಯೂ, ಮಾನ ಅಪಮಾನಗಳಲ್ಲಿಯೂ ಜ್ಞಾನಿಯು ಸಮನಾಗಿರುತ್ತಾನೆ. ಆಧ್ಯಾತ್ಮಿಕ ದ್ವಂದ್ವಗಳು, ಆಧಿಭೌತಿಕ ದ್ವಂದ್ವಗಳು ಮತ್ತು ಆಧಿದೈವಿಕ ದ್ವಂದ್ವಗಳು ಬಂದಾಗಲೂ ಬ್ರಹ್ಮಜ್ಞಾನಿಯು ಮಾತ್ರ ತಾನು ದ್ವಂದ್ವಾತೀತನಾಗಿ ಸಮನಾಗಿರುತ್ತಾನೆ. ಜ್ಞಾನಿಯು ಸರ್ವದಾ ಸರ್ವತ್ರ ಸಮನಾಗಿರುತ್ತಾನೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.29">
		<p class="intro-shloka">॥ ಓಂ ಭಕ್ತಪರಾಧೀನಾಯ ವಾಸುದೇವಾಯ ನಮಃ॥</p>
		<p class="shloka">ಭಗವದ್ಭಕ್ತಿಸಂಪರ್ಕಾತ್ ಧರ್ಮಾತ್ಮಾ ಜಾಯತೇ ನರಃ।<br/>ನಾಶಮೇತಿ ಚ ನೈವಾಸೌ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಭಗವದ್ಭಕ್ತಿಯ ಸಂಬಂಧದಿಂದ ಮಾನವನು ಧರ್ಮಾತ್ಮನಾಗಿಬಿಡುತ್ತಾನೆ. ಭಕ್ತನು ಎಂದೆಂದಿಗೂ ನಾಶವಾಗುವುದಿಲ್ಲ.</p>
		<h1 class="level1-title" epub:type="title"><span class="date">ಜುಲೈ ೨೯</span><br /><span class="num">೨೧೧.</span> ಭಕ್ತನಿಗೆ ನಾಶವೆಂಬುದೇ ಇಲ್ಲ</h1>
		<p class="bhashya-verse">ಕ್ಷಿಪ್ರಂ ಭವತಿ ಧರ್ಮಾತ್ಮಾ ಶಶ್ವಚ್ಛಾಂತಿಂ ನಿಗಚ್ಛತಿ।<br/>ಕೌಂತೇಯ ಪ್ರತಿಜಾನೀಹಿ ನ ಮೇ ಭಕ್ತಃ ಪ್ರಣಶ್ಯತಿ॥</p>
		<p class="bhashya-verse-source">ಭಗವದ್ಗೀತಾ ೯-೩೧</p>
		<p class="bhashya-verse-meaning">ದುರಾಚಾರಗಳಿಂದ ದೂರನಾಗಿರುವ ಸಾಧಕನು ಬಹಳ ಬೇಗನೆ ಧರ್ಮಾತ್ಮನಾಗಿಬಿಡುತ್ತಾನೆ, ಶಾಶ್ವತವಾದ ಶಾಂತಿಯನ್ನು ಹೊಂದಿಬಿಡುತ್ತಾನೆ. ಎಲೈ ಕೌಂತೇಯನೆ, ನನ್ನ ಭಕ್ತನಾದವನು ಎಂದೆಂದಿಗೂ ನಾಶವಾಗುವುದಿಲ್ಲ ಎಂಬುದನ್ನು ನೀನು ನಿಶ್ಚಿತವಾಗಿ ತಿಳಿದುಕೊ.</p>
		<p class="description">ಮಾನವನು ಎಷ್ಟೇ ಅನಾಚಾರಿದುರಾಚಾರಿಯಾಗಿದ್ದರೂ ಅದೆಲ್ಲವನ್ನೂ ಈಗ ಬಿಟ್ಟುಬಿಟ್ಟು ಸದಾಚಾರಿಯಾಗಿಬಿಟ್ಟರೆ, ಭಗವಂತನ ಭಕ್ತನಾಗಿಬಿಟ್ಟರೆ ಅಂಥವನು ಕೂಡಲೇ ಧರ್ಮಾತ್ಮನಾಗಿಬಿಡುತ್ತಾನೆ. ಎಂಥ ಪಾಪಾತ್ಮನೂ ಭಗವಂತನ ಸಂಬಂಧದಿಂದ ಪುಣ್ಯಾತ್ಮನಾಗಿಬಿಡುತ್ತಾನೆ. ಇವನೀಗ ಧರ್ಮಾತ್ಮನಾಗಿಬಿಟ್ಟಿರುತ್ತಾನೆ. ಇವನು ಶಾಶ್ವತವಾದ ಶಾಂತಿಯನ್ನು ಎಂದರೆ ನೆಮ್ಮದಿಯನ್ನು ಹೊಂದುತ್ತಾನೆ. ಭಗವಂತನಲ್ಲಿ ಇಡುವ ಭಕ್ತಿಯ ಮಹಿಮೆಯಿದು! ಭಕ್ತಿಯು ಸಾಧಕನ ಎಲ್ಲ ಪಾಪಗಳನ್ನೂ ಸುಟ್ಟು ಬೂದಿ ಮಾಡಿಬಿಡುತ್ತದೆ.</p>
		<p class="description">ಈ ಸಂದರ್ಭದಲ್ಲಿ ಭಗವಂತನು ಒಂದು ಧೀರತನದ ಮಾತನ್ನು ಇಲ್ಲಿ ಹೇಳುತ್ತಾನೆ, “<strong>ನ ಮೇ ಭಕ್ತಃ ಪ್ರಣಶ್ಯತಿ</strong>” ಎಂದು. “ನನ್ನ ಭಕ್ತನು ನಾಶವಾಗುವುದಿಲ್ಲ” ಎಂದು ನಿಶ್ಚಯವಾಗಿ ತಿಳಿದುಕೊ. ಭಗವಂತನನ್ನು ಭಜಿಸುವವರಿಗೆ ಪಾಪದ ಭಯವುಂಟೆ? ನರಕದ ಭಯವುಂಟೆ? ಸಂಸಾರದ ಭಯವುಂಟೆ? ಸೂರ್ಯನನ್ನು ಆಶ್ರಯಿಸಿದವರಿಗೆ ಕತ್ತಲೆಯ ಭಯವುಂಟೆ? ಭಗವಂತನ ಕೃಪೆಯಿಂದ ಪಾಪಿಯೂ ಮುಕ್ತನಾಗಿಬಿಡುತ್ತಾನೆ!</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>  
	</section>
	<section class="level1 numbered" epub:type="chapter" role="doc-chapter" id="id-007.30">
		<p class="intro-shloka">॥ ಓಂ ‘ತತ್’ಪದರಹಸ್ಯವಿದೇ ವಾಸುದೇವಾಯ ನಮಃ॥</p>
		<p class="shloka">ಫಲಾಭಿಸಂಧಿರಹಿತಾಃ ಯಜ್ಞದಾನತಪಾಂಸಿ ಚ।<br/>ಮುಮುಕ್ಷವಃ ಪ್ರಕುರ್ವಂತಿ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಮುಮುಕ್ಷುಗಳಾದವರು ಫಲಾಭಿಸಂಧಿರಹಿತರಾಗಿ ಯಜ್ಞದಾನತಪಸ್ಸುಗಳನ್ನು ಆಚರಿಸುತ್ತಾರೆ.</p>
		<h1 class="level1-title" epub:type="title"><span class="date">ಜುಲೈ ೩೦</span><br /><span class="num">೨೧೨.</span> ಕರ್ಮಯೋಗದ ರಹಸ್ಯಗಳೆರಡು</h1>
		<p class="bhashya-verse">ತದಿತ್ಯನಭಿಸಂಧಾಯ ಫಲಂ ಯಜ್ಞತಪಃಕ್ರಿಯಾಃ।<br/>ದಾನಕ್ರಿಯಾಶ್ಚ ವಿವಿಧಾಃ ಕ್ರಿಯಂತೇ ಮೋಕ್ಷಕಾಂಕ್ಷಿಭಿಃ॥</p>
		<p class="bhashya-verse-source">ಭಗವದ್ಗೀತಾ ೧೭-೨೫</p>
		<p class="bhashya-verse-meaning">ಫಲವನ್ನು ಬಯಸದೆ, ‘ತತ್’ ಎಂಬ ಬ್ರಹ್ಮದ ನಾಮವನ್ನು ಉಚ್ಚರಿಸುತ್ತಾ, ಮೋಕ್ಷಾಕಾಂಕ್ಷಿಗಳಾದ ಸಾಧಕರು ಯಜ್ಞದಾನತಪಸ್ಸೇ ಮುಂತಾದ ಶಾಸ್ತ್ರೀಯಕರ್ಮಗಳನ್ನು ಮಾಡುತ್ತಾರೆ.</p>
		<p class="description">ಮೋಕ್ಷವನ್ನು ಬಯಸುವವರೇ ಮೋಕ್ಷಾಕಾಂಕ್ಷಿಗಳು ಅಥವಾ ಮುಮುಕ್ಷುಗಳು. ಇವರ ಗುರಿಯೆಂದರೆ ಮೋಕ್ಷಪ್ರಾಪ್ತಿಯೇ. ಇವರು ಮಾಡುವ ಸಾಧನಗಳೆಲ್ಲವೂ ಪರಂಪರೆಯಿಂದ ಮೋಕ್ಷಪ್ರಾಪ್ತಿಗಾಗಿಯೇ ಇರುತ್ತವೆ. ಇಂಥವರು ಯಜ್ಞವನ್ನೂ ದಾನವನ್ನೂ ತಪಸ್ಸನ್ನೂ ಆಚರಿಸುತ್ತಾರೆ. ವೇದಗಳಲ್ಲಿ ತಿಳಿಸಿರುವ ಮುಖ್ಯವಾದ ಸಾಧನಗಳೆಂದರೆ ಯಜ್ಞದಾನತಪಸ್ಸುಗಳೇ. ಈ ಕರ್ಮಗಳಿಂದ ಮುಕ್ತಿಯು ದೊರಕುವುದಾದರೂ ಹೇಗೆ? ಎಂದರೆ, ಕರ್ಮಯೋಗದಿಂದ ಚಿತ್ತಶುದ್ಧಿಯ ಮೂಲಕವಾಗಿ.</p>
		<p class="description">ಕರ್ಮಯೋಗದ ಎರಡು ರಹಸ್ಯಗಳನ್ನು ಇಲ್ಲಿ ಭಗವಂತನು ತಿಳಿಸಿರುತ್ತಾನೆ. ಒಂದು ಫಲಾಭಿಸಂಧಿಯಿಲ್ಲದಿರುವುದು, ಮತ್ತೊಂದು ಭಗವಂತನ ನಾಮವಾದ ‘ತತ್’ಅನ್ನು ಉಚ್ಚರಿಸುತ್ತಾ ಇರುವುದು. ಕರ್ಮಗಳನ್ನು ಮಾಡುವಾಗ <strong>ತತ್ ಸತ್</strong> ಎಂದು ಉಚ್ಚರಿಸುತ್ತಾ ಇದ್ದರೆ ಅಹಂಕಾರವು ದೂರವಾಗುತ್ತದೆ. ಭಗವನ್ನಾಮಸ್ಮರಣೆಯ ಪ್ರಭಾವವಿದು! ಅಂತಃ ಕರಣದ ಶುದ್ಧಿಯ ಮೂಲಕ ಹೀಗೆ ಭಗವಂತನ ನಾಮಸ್ಮರಣೆ ಮಾಡುತ್ತಾ ಮಾಡುವ ಕರ್ಮಗಳಿಂದ ಕ್ರಮವಾಗಿ <strong>ಮುಕ್ತಿಯು</strong> ದೊರಕುತ್ತದೆ.</p>
		<p class="shanti">॥ ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p> 
	</section>
	<section class="level1 numbered" epub:type="chapter" role="doc-chapter" id="id-007.31">
		<p class="bhashya-verse"><strong>॥</strong> ಓಂ ಜಗದ್ರೂಪಾಯ ವಾಸುದೇವಾಯ ನಮಃ॥</p>
		<p class="shloka">ಈಶ್ವರೇಣೈವ ಸಂವ್ಯಾಪ್ತಂ ಜಗದೇತಚ್ಚರಾಚರಮ್।<br/>ಈಶಾನ್ನಾಸ್ತಿ ಜಗತ್ ಕಿಂಚಿತ್ <strong>ಗೀತಾಚಾರ್ಯಮಹಂ ಭಜೇ</strong>॥</p>
		<p class="shloka-meaning">ಈ ಚರಾಚರಜಗತ್ತೆಲ್ಲವೂ ಈಶ್ವರನಿಂದಲೇ ಪೂರಾ ವ್ಯಾಪಿಸಲ್ಪಟ್ಟಿರುತ್ತದೆ. ಪರಮಾತ್ಮನನ್ನು ಬಿಟ್ಟು ಜಗತ್ತೆಂಬುದು ಇಲ್ಲವೇ ಇಲ್ಲ.</p>
		<h1 class="level1-title" epub:type="title"><span class="date">ಜುಲೈ ೩೧</span><br /><span class="num">೨೧೩.</span> ಜಗತ್ತೆಲ್ಲವೂ ಪರಮಾತ್ಮನೇ</h1>
		<p class="bhashya-verse">ಮತ್ತಃ ಪರತರಂ ನಾನ್ಯತ್ ಕಿಂಚಿದಸ್ತಿ ಧನಂಜಯ।<br/>ಮಯಿ ಸರ್ವಮಿದಂ ಪ್ರೋತಂ ಸೂತ್ರೇ ಮಣಿಗಣಾ ಇವ॥</p>
		<p class="bhashya-verse-source">ಭಗವದ್ಗೀತಾ ೭-೭</p>
		<p class="bhashya-verse-meaning">ಎಲೈ ಧನಂಜಯನೆ, ನನ್ನನ್ನು ಬಿಟ್ಟು ನನಗಿಂತ ಭಿನ್ನವಾಗಿ ಏನೊಂದು ವಸ್ತುವೂ ಇರುವುದಿಲ್ಲ. ದಾರದಲ್ಲಿ ಮಣಿಗಳು ಇರುವಂತೆ ನನ್ನಲ್ಲಿ ಈ ವಿಶ್ವವೆಲ್ಲವೂ ಓತಪ್ರೋತವಾಗಿ ಸೇರಿಕೊಂಡಿರುತ್ತದೆ.</p>
		<p class="description">ಭಗವಂತನಿಂದಲೇ ಹುಟ್ಟಿರುವ ಈ ವಿಶ್ವವು ಭಗವಂತನಲ್ಲಿಯೇ ಬದುಕಿದ್ದು, ಕೊನೆಯಲ್ಲಿ ಭಗವಂತನನ್ನೇ ಸೇರಿಕೊಳ್ಳುತ್ತದೆ. ಭಗವಂತನೆಂದರೆ ಚೈತನ್ಯಘನಸ್ವರೂಪನಾದ ಪರಮಾತ್ಮನೇ. ಇವನಿಗೇ ವೇದಾಂತದಲ್ಲಿ ಪರಬ್ರಹ್ಮ , ಈಶ್ವರ, ಸಾಕ್ಷೀ—ಎಂದೆಲ್ಲ ಹೆಸರುಗಳು. ಆತ್ಮನೆಂದರೂ ಪ್ರತ್ಯಗಾತ್ಮನೆಂದರೂ ಇವನೇ. ಈ ಆತ್ಮನಿಗೆ ಆಕಾರವಿಕಾರಗಳಾಗಲಿ, ದೇಹಾದಿಉಪಾಧಿಗಳಾಗಲಿ, ನಾಮರೂಪಗುಣಧರ್ಮಗಳಾಗಲಿ ಇರುವುದಿಲ್ಲ. ಆಕಾಶದಂತೆ ಆತ್ಮನು ಸೂಕ್ಷ್ಮನೂ ವ್ಯಾಪಕನೂ ಆಗಿರುತ್ತಾನೆ.</p>
		<p class="description">ಎಲ್ಲ ಬಿಡಿಬಿಡಿಯಾದ ಮಣಿಗಳನ್ನೂ ದಾರವು ಧರಿಸಿರುವಂತೆ ಇಡೀ ವಿಶ್ವದ ಸಕಲ ಪ್ರಾಣಿಗಳನ್ನೂ ಆತ್ಮನು ಧರಿಸಿಕೊಂಡಿರುತ್ತಾನೆ. ಆತ್ಮನು ಪ್ರಮಾಣಗಳಿಗೆ ಗೋಚರನಾಗದಿದ್ದರೂ ಅವನೇ ಈ ವಿಶ್ವಕ್ಕೆ ಆಧಾರನಾಗಿರುವವನು. ಆಕಾಶವು ಕಣ್ಣುಗಳಿಗೆ ಕಾಣಿಸದಿದ್ದರೂ ಅದೇ ಎಲ್ಲಕ್ಕೂ ಆಧಾರವಾಗಿರುತ್ತದೆಯಲ್ಲವೆ? ಆಕಾಶಕ್ಕೂ ಕಾರಣನಾಗಿರುವ ಪ್ರತ್ಯಗಾತ್ಮನು ಅಣುರೇಣುತೃಣಕಾಷ್ಠಾದಿಗಳಿಗೆಲ್ಲ ಆಧಾರನಾಗಿದ್ದು ಸ್ವರೂಪನಾಗಿರುತ್ತಾನೆ. ಈ ಆತ್ಮನನ್ನು ಬಿಟ್ಟು ವಿಶ್ವವೆಂಬುದು ಇಲ್ಲವೇ ಇಲ್ಲ.</p>
		<p class="shanti">॥ಓಂ ತತ್ ಸತ್ ಶ್ರೀಕೃಷ್ಣಾರ್ಪಣಮಸ್ತು। ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
</body>
</html>
