<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸುರೇಶ್ವರ ಸಂವತ್ಸರ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-010.01">
		<p class="intro-shloka">॥ ಓಂ ಪ್ರಥಮಜವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಯೋಽಸೌ ಪ್ರಥಮಜಃ ಪ್ರಾಣಃ ಸರ್ವಭೂತಗುಹಾಶಯಃ।<br />ಪ್ರಜಾಪತಿಸ್ವರೂಪಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 1</span><br /><span class="num">275.</span> ಪ್ರಥಮಜನಿವನು</h1>
		<p class="bhashya-verse">ದಿಗಾದಿಕಾರಣೋ ದೇವಃ ಪಂಚಭೂತಶರೀರಭೃತ್।<br />ಸರ್ವೋಽಸ್ಮೀತ್ಯಭಿಮಾನೇದ್ಧೋ ವಿರಾಡೇವಮಜಾಯತ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೫೮</p>
		<p class="bhashya-verse-meaning"><strong>ಅನ್ವಯಾರ್ಥ: ದಿಗಾದಿ ಕಾರಣಃ</strong> = ದಿಕ್ಕು ಮುಂತಾದದ್ದಕ್ಕೆ ಕಾರಣನೂ, <strong>ಪಂಚಭೂತಶರೀರಭೃತ್</strong> = ಪಂಚಭೂತಗಳನ್ನೇ ಶರೀರವಾಗಿ ಉಳ್ಳವನೂ, <strong>ದೇವಃ</strong> = ಕಾಂತಿಯುಳ್ಳವನೂ, <strong>ಸರ್ವೋಽಸ್ಮಿ ಇತಿ ಅಭಿಮಾನೇದ್ಧಃ</strong> = ಎಲ್ಲವೂ ತಾನೇ ಆಗಿದ್ದೇನೆ ಎಂಬ ಅಭಿಮಾನವುಳ್ಳವನೂ ಆದ, <strong>ವಿರಾಟ್</strong> = ವಿರಾಟ್ ಪುರುಷನೇ, <strong>ಏವಂ</strong> = ಹೀಗೆ ಪ್ರಪಂಚವಾಗಿ, <strong>ಅಜಾಯತ</strong> = ಹುಟ್ಟಿದನು.</p>
		<p class="description"><strong>ಭಾವಾರ್ಥ</strong>: ಈ ಪ್ರಪಂಚವೆಲ್ಲವೂ ವಿರಾಟ್ ಪುರುಷನ ಕಾರ್ಯವೇ ಆಗಿರುತ್ತದೆ. ದೇಶಕಾಲಾದಿಗಳಿಗೆ ಕಾರಣನೂ, ಪಂಚಭೂತ ಶರೀರಿಯೂ ಜ್ಞಾನಸ್ವರೂಪನೂ ಸರ್ವಾತ್ಮಕನೂ ಆಗಿರುವ ವಿರಾಟ್ ಪುರುಷನಿಂದಲೇ ಈ ವಿಶ್ವವು ಹುಟ್ಟಿರುತ್ತದೆ.</p>
		<p class="description"><strong>ವಿವರಣೆ</strong>: ವೇದಾಂತಗಳಲ್ಲಿ ಪರಬ್ರಹ್ಮದಿಂದ ಹಿರಣ್ಯಗರ್ಭನ ಹುಟ್ಟನ್ನು ತಿಳಿಸಿರುತ್ತದೆ. ಇವನಿಗೇ ಹೆಸರು <strong>ಪ್ರಥಮಜ, ವಿರಾಟ್ ಪುರುಷ, ಪ್ರಜಾಪತಿ</strong> ಮುಂತಾಗಿ. ಇವನು ದೇಶಕಾಲಾದಿಗಳಿಗೂ ಕಾರಣನಾಗಿರುತ್ತಾನೆ. ಇವನಿಗೆ ಪಂಚಭೂತಗಳೇ ಶರೀರವಾಗಿರುತ್ತವೆ. ಇವನು ಸರ್ವಾತ್ಮಕನಾಗಿರುತ್ತಾನೆ. ಪರಮಾತ್ಮನ ಕಾರ್ಯವಾದ ಈ ವಿರಾಟ್ ಪುರುಷನೇ ಇಡೀ ವಿಶ್ವಕ್ಕೆ ಕಾರಣನಾಗಿರುತ್ತಾನೆ. ಈ ವಿರಾಟ್ ಪುರುಷನು ಪರಮಾತ್ಮನಿಂದ ಹುಟ್ಟಿದ ಮೊಟ್ಟಮೊದಲನೆಯ ಕಾರ್ಯ ವಾದ್ದರಿಂದ ಇವನಿಗೆ <strong>ಪ್ರಥಮಜ</strong> ಎಂದೇ ಹೆಸರು. ಇವನಿಂದಲೇ ಈ ವಿಶ್ವವೆಲ್ಲವೂ ಹುಟ್ಟಿರುತ್ತದೆ. ಹೀಗಾಗಿ ಇವನು ಸರ್ವಪ್ರಾಣಿಕರಣಾತ್ಮ ನಾಗಿದ್ದಾನೆ. ಇವನು ನಿಜವಾಗಿಯೂ ಪರಬ್ರಹ್ಮವೇ ಆಗಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.02">
		<p class="intro-shloka">॥ಓಂ ಮುಕ್ತಿಸ್ವರೂಪವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅಪರಾಯತ್ತನಿಷ್ಠಂ ತಂ ಸಾಧ್ಯಸಾಧನವರ್ಜಿತಮ್।<br />ಪರಮಾರ್ಥಸ್ವರೂಪಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 2</span><br /><span class="num">276.</span> ಮುಕ್ತಿಯು ಸ್ವತಃಸಿದ್ಧ</h1>
		<p class="bhashya-verse">ನ ಹಿ ಸಾಧನಸಾಪೇಕ್ಷಂ ವಸ್ತು ಸ್ಯಾತ್ ಪಾರಮಾರ್ಥಿಕಮ್।<br />ಪರಮಾರ್ಥಂ ನ ವಸ್ತ್ವಸ್ತಿ ಯತ್ ಪರಾಯತ್ತಸಿದ್ಧಿಕಮ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೧೪೦</p>
		<p class="bhashya-verse-meaning"><strong>ಅನ್ವಯಾರ್ಥ: ಸಾಧನಸಾಪೇಕ್ಷಂ</strong> = ಸಾಧನದಿಂದ ಲಭ್ಯವಾಗುವಂಥ, <strong>ವಸ್ತು</strong> = ಯಾವುದೇ ಫಲವು, <strong>ಪಾರಮಾರ್ಥಿಕಂ ನ ಹಿ ಸ್ಯಾತ್</strong> = ಪರಮಾರ್ಥಸತ್ಯವಾಗಿರಲಾರದು; ಮತ್ತು, <strong>ಪರಮಾರ್ಥಂ ವಸ್ತು</strong> = ಸತ್ಯವಾಗಿರುವ ಯಾವುದೇ ವಸ್ತುವು, <strong>ಪರಾಯತ್ತ ಸಿದ್ಧಿಕಂ ನ ಭವತಿ</strong> = ಪರಾಧೀನವಾದ ಪ್ರಮಾಣದಿಂದ ಸಿದ್ಧವಾಗಲಾರದು.</p>
		<p class="description"><strong>ಭಾವಾರ್ಥ</strong>: ಕ್ರಿಯಾಕಾರಕಸಾಧನಗಳಿಂದ, ಪ್ರಮಾಣಗಳಿಂದ ಹುಟ್ಟಿದ ಯಾವುದೇ ವಸ್ತುವು ಸತ್ಯವಲ್ಲ. ಸತ್ಯವಾದ ವಸ್ತುವು ಪರಾಧೀನವಾಗಿ ಬೇರೆಯ ಪ್ರಮಾಣಗಳಿಂದ ಸಿದ್ಧವಾಗುವುದೂ ಇಲ್ಲ.</p>
		<p class="description"><strong>ವಿವರಣೆ</strong>: ಸ್ವರ್ಗಲೋಕಾದಿಫಲಗಳು ಅಗ್ನಿಹೋತ್ರಾದಿಸಾಧನಗಳಿಂದ ಸಾಧ್ಯವಾಗಬೇಕಾಗಿವೆ. ಆದ್ದರಿಂದಲೇ ಅವಾವುವೂ ಪರಮಾರ್ಥಸತ್ಯವಲ್ಲ. ಹೊಸದಾಗಿ ಬಂದದ್ದು ಎಂದಾದರೂ ನಾಶವಾಗಲೇ ಬೇಕು. ಇದು ಪ್ರಕೃತಿನಿಯಮವು. ಇನ್ನು ಪರಮಾರ್ಥಸತ್ಯವಾದ ವಸ್ತುವು ಯಾವ ಸಾಧನಗಳಿಂದಾಗಲೀ ಪ್ರಮಾಣಗಳಿಂದಾಗಲೀ ಸಿದ್ಧವಾಗುವುದಿಲ್ಲ. ಬ್ರಹ್ಮವು ಪರಮಾರ್ಥವಾದ ಸ್ವತಃಸಿದ್ಧತತ್ತ್ವವು.</p> 
		<p class="description">ಯಾವ ಫಲಗಳು ಸಾಧನಗಳಿಂದ ಹೊಸದಾಗಿ ಪ್ರಾಪ್ಯವಾಗುತ್ತದೆಯೋ ಅವುಗಳು ಸ್ವತಸ್ಸಿದ್ಧವಲ್ಲದ್ದರಿಂದ ಸತ್ಯವಲ್ಲ , ಅನಿತ್ಯವೇ ಆಗಿರುತ್ತವೆ. ಹೀಗಾಗಿ ಸ್ವರ್ಗಲೋಕ ಬ್ರಹ್ಮಲೋಕಾದಿಗಳೆಲ್ಲವೂ ಅನಿತ್ಯ. ಆದರೆ ಮೋಕ್ಷವು ಮಾತ್ರ ಸ್ವತಸ್ಸಿದ್ಧವಾದ್ದರಿಂದ ಅನಿತ್ಯವಲ್ಲ , ಪರಮಾರ್ಥವಾಗಿರುತ್ತದೆ. ಮೋಕ್ಷವು ಬ್ರಹ್ಮಸ್ವರೂಪವೇ ಆಗಿರುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.03">
		<p class="intro-shloka">॥ಓಂ ಮೋಹಜಾಲವಿಮುಕ್ತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸಂಮೋಹಜಾಲಬದ್ಧಾಶ್ಚ ಸಂಸರಂತ್ಯವಿವೇಕಿನಃ।<br />ಅವಿದ್ಯಾಜಾಲನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 3</span><br /><span class="num">277.</span> ಅವಿದ್ಯಾ ಎಂಬ ಬಲೆ</h1>
		<p class="bhashya-verse">ನಿಜಾವಿದ್ಯಾಮಹಾಜಾಲಸಂವೀತಧಿಷಣಃ ಪುಮಾನ್।<br />ಮೋಹೋತ್ಥಾನಲಕಾಮಾಖ್ಯಬಡಿಶಾಪಹೃತಾಶಯಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೬೬</p>
		<p class="bhashya-verse-meaning"><strong>ಅನ್ವಯಾರ್ಥ: ಪುಮಾನ್</strong> = ಮಾನವನು, <strong>ನಿಜ ಅವಿದ್ಯಾ ಮಹಾಜಾಲ</strong> <strong>ಸಂವೀತ ಧಿಷಣಃ</strong> = ತನ್ನ ಅವಿದ್ಯೆಯೆಂಬ ದೊಡ್ಡ ಬಲೆಯಿಂದ ಸೆಳೆಯಲ್ಪಟ್ಟ ಬುದ್ಧಿಯುಳ್ಳವನಾಗಿ, <strong>ಮೋಹ ಉತ್ಥ ಅನಲ ಕಾಮ ಆಖ್ಯ ಬಡಿಶ ಅಪಹೃತ ಆಶಯಃ</strong> = ಮೋಹದಿಂದ ಎದ್ದಂಥ ಬೆಂಕಿಯಂತಿರುವ ಕಾಮವೆಂಬ ಗಾಳದಿಂದ ಅಪಹರಿಸಲ್ಪಟ್ಟ ವಾಸನೆಗಳನ್ನುಳ್ಳವನಾಗಿ ಸಂಸಾರಕೂಪದಲ್ಲಿ ಬಿದ್ದು ನರಳಾಡುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಈ ಜೀವನು ಆತ್ಮಸ್ವರೂಪವನ್ನು ಸರಿಯಾಗಿ ತಿಳಿಯದೇ, ಅವಿದ್ಯಾರೂಪವಾದ ಬಲೆಯಲ್ಲಿ ಸಿಕ್ಕಿಕೊಂಡಿರುತ್ತಾನೆ. ಅನಂತರ ಮೋಹಕ್ಕೊಳಗಾಗಿ ಕಾಮವೆಂಬ ಬೆಂಕಿಯಿಂದ ನರಳಾಡುತ್ತಿದ್ದಾನೆ. ಈ ಜೀವನು ಆಶಾಪಾಶಗಳಿಂದ ಕಟ್ಟಲ್ಪಟ್ಟವನಾಗಿ ಸಂಸಾರಕೂಪದಲ್ಲಿ ಬಿದ್ದು ಸಂಕಟಪಡುತ್ತಿದ್ದಾನೆ.</p>
		<p class="description"><strong>ವಿವರಣೆ</strong>: ಅವಿದ್ಯೆಯೆಂಬ ಏಕೈಕ ದೋಷದಿಂದ ಜೀವಾತ್ಮನಿಗೆ ಅನೇಕ ದುಃಖಪರಂಪರೆಗಳೇ ಬರುತ್ತಿವೆ. ಅವಿದ್ಯೆಯಿಂದ, ಕಾಮಮೋಹಗಳಿಗೆ ಸಿಲುಕಿಕೊಂಡು, ಕಾಮಪ್ರೇರಿತನಾಗಿ ಕರ್ಮಗಳನ್ನು ಮಾಡುತ್ತಾ, ಫಲಗಳನ್ನು ಅನುಭವಿಸುತ್ತಾ, ವಾಸನಾವೃತನಾಗಿ ಜನ್ಮಜನ್ಮಾಂತರ ಕೂಪಗಳಲ್ಲಿ ಬಿದ್ದು ಎದ್ದು ಈ ಜೀವಾತ್ಮನು ನಾನಾರೀತಿಯ ಸಂಕಟ ಪರಂಪರೆಗಳನ್ನು ಅನುಭವಿಸುತ್ತಾ ಇದ್ದಾನೆ. ಇಷ್ಟಕ್ಕೆಲ್ಲ ಕಾರಣವೆಂದರೆ, ಅವಿದ್ಯೆಯೇ. ಈ ಅವಿದ್ಯೆಯಿಂದ ಮುಕ್ತನಾಗಬೇಕಾದರೆ ಆತ್ಮವಿದ್ಯೆಯೊಂದೇ ದಾರಿ. ಆತ್ಮಜ್ಞಾನಮಾತ್ರದಿಂದಲೇ ಇವನಿಗೆ ಮೋಕ್ಷಪ್ರಾಪ್ತಿಯಾಗಬೇಕೇ ಹೊರತು ಬೇರೆ ದಾರಿಯೇ ಇಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.04">
		<p class="intro-shloka">॥ಓಂ ಬ್ರಹ್ಮಾನುಭವನಿಷ್ಠಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅಜ್ಞಾನರಹಿತಂ ಧೀರಂ ಸರ್ವಾಜ್ಞಾನನಿವರ್ತಕಮ್।<br />ಬ್ರಹ್ಮಾನುಭವಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 4</span><br /><span class="num">278.</span> ಆತ್ಮಜ್ಞಾನವು ಅನುಭವಸಿದ್ಧ</h1>
		<p class="bhashya-verse">ಪ್ರಾಗಜ್ಞಾತಂ ತದೈಕಾತ್ಮ್ಯಂ ಯಥೈವಾನುಭವಾನ್ಮತಮ್।<br />ಬ್ರಹ್ಮಾಸ್ಮೀತ್ಯಪಿ ಸಂಬೋಧಃ ತಥೈವಾನುಭವಾಶ್ರಯಾತ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೨೨೨</p>
		<p class="bhashya-verse-meaning"><strong>ಅನ್ವಯಾರ್ಥ: ಪ್ರಾಕ್</strong> = ಜ್ಞಾನೋದಯಕ್ಕಿಂತ ಮುಂಚೆ, <strong>ಯಥಾ</strong> = ಹೇಗೆ, <strong>ತದೈಕಾತ್ಮ್ಯಂ</strong> = ಆತ್ಮನ ಐಕಾತ್ಮ್ಯವು, <strong>ಅಜ್ಞಾತಂ</strong> = ತಿಳಿದಿಲ್ಲ ಎನ್ನುವುದು, <strong>ಅನುಭವಾತ್</strong> = ಅನುಭವದಿಂದಲೇ, <strong>ಮತಮ್</strong> = ಗೊತ್ತಾಗಿತ್ತೋ, <strong>ತಥೈವ</strong> = ಹಾಗೆಯೇ, ಈಗ <strong>ಬ್ರಹ್ಮಾಸ್ಮೀತಿ</strong> = ನಾನೇ ಬ್ರಹ್ಮವಾಗಿದ್ದೇನೆ ಎಂಬ ಈ, <strong>ಸಂಬೋಧಃ ಅಪಿ</strong> = ತಿಳಿವಳಿಕೆಯೂ ಕೂಡ, <strong>ಅನುಭವಾಶ್ರಯಾತ್</strong> = ಅನುಭವದ ಆಧಾರದಿಂದಲೇ ತಿಳಿದಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ನನಗೆ ಬ್ರಹ್ಮೈಕತ್ವಜ್ಞಾನವು ಆಗಿಲ್ಲ—ಎನ್ನುವುದು ಅಜ್ಞಾನಿಗೆ ಹೇಗೆ ಅನುಭವದಿಂದಲೇ ಹಿಂದೆ ತಿಳಿದಿತ್ತೋ, ಹಾಗೆಯೇ ಈಗ <strong>ಅಹಂ ಬ್ರಹ್ಮಾಸ್ಮಿ</strong> ಎಂಬ ಜ್ಞಾನವೂ ಅವನಿಗೇ ವಿವೇಕದಿಂದ ತನ್ನ ಸ್ವಾನುಭವದಿಂದಲೇ ತಿಳಿದಿರುತ್ತದೆ.</p>
		<p class="description"><strong>ವಿವರಣೆ</strong>: ನನಗೆ ಇನ್ನೂ ಬ್ರಹ್ಮಾತ್ಮಜ್ಞಾನವಾಗಿಲ್ಲ—ಎಂಬುದು ಸಾಧಕನಿಗೆ ಅವನ ಅನುಭವದಿಂದಲೇ ತಿಳಿದಿತ್ತಲ್ಲವೆ? ಅದರಂತೆಯೇ ಈಗ ಅವನಿಗೇ <strong>ಅಹಂ</strong> <strong>ಬ್ರಹ್ಮಾಸ್ಮಿ</strong>—ನಾನು ಬ್ರಹ್ಮವೇ ಆಗಿರುತ್ತೇನೆ ಎಂಬ ಅನುಭವವೂ ಆಗಿರುತ್ತದೆ. ಹಿಂದೆ ತನಗೆ ಅಜ್ಞಾನವಿತ್ತು ಎಂಬುದಕ್ಕೆ ಬೇರೆ ಯಾವ ಪ್ರಮಾಣವೂ ಹೇಗೆ ಬೇಕಿತ್ತಿಲ್ಲವೋ, ಅದರಂತೆಯೇ ‘ನಾನು ಬ್ರಹ್ಮವಾಗಿದ್ದೇನೆ’ ಎಂಬುದಕ್ಕೂ ಬೇರೆಯವರ ಪ್ರಮಾಣಗಳು ಬೇಕಾಗಿಲ್ಲ. ಒಟ್ಟಿನಲ್ಲಿ ಜ್ಞಾನಾಜ್ಞಾನಗಳೆರಡೂ ಸ್ವಾನುಭವಪ್ರತ್ಯಕ್ಷಗಳೇ ಆಗಿರುತ್ತವೆ. ಇದಕ್ಕೆ ಬೇರೆಯವರ ಪ್ರಮಾಣವು ಬೇಕಿಲ್ಲ. ‘<strong>ಅಹಂ ಬ್ರಹ್ಮಾಸ್ಮಿ’</strong> ಎಂಬಿದು ಸ್ವಾನುಭವಸಿದ್ಧ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.05">
		<p class="intro-shloka">॥ಓಂ ವಿಷಯವಿಮುಖಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ರಾಗಕಾಮಾದಿಭಿರ್ಬದ್ಧಾಃ ದುಃಖಿನೋ ಮಾನವಾ ಧ್ರುವಮ್।<br />ರಾಗಮೋಹಾದಿನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 5</span><br /><span class="num">279.</span> ಅಜ್ಞರ ಹಣೆಬರಹ</h1>
		<p class="bhashya-verse">ತಮಸಾ ಕಾಮಶಾಙರ್£್ಗೇಣ ಸಂಕಲ್ಪಾಕರ್ಷಣೇನ ಸಃ।<br />ರಾಗಾಖ್ಯವಿಷಲೇಪೇನ ತಾಡಿತೋ ವಿಷಯೇಷುಣಾ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೬೭</p>
		<p class="bhashya-verse-meaning"><strong>ಅನ್ವಯಾರ್ಥ: ತಮಸಾ ಕಾಮಶಾಙರ್£್ಗೇಣ</strong> = ತಮೋಗುಣದ ಕಾಮವೆಂಬ ಧನುಸ್ಸಿನಿಂದ, <strong>ಸಂಕಲ್ಪ ಆಕರ್ಷಣೇನ</strong> = ಸಂಕಲ್ಪದ ಆಕರ್ಷಣೆಯಿಂದ, ಹಾಗೂ, <strong>ರಾಗಾಖ್ಯ ವಿಷಲೇಪೇನ</strong> = ಅನುರಾಗವೆಂಬ ವಿಷದ ಲೇಪದಿಂದ, <strong>ವಿಷಯೇಷುಣಾ</strong> = ವಿಷಯಗಳೆಂಬ ಬಾಣದಿಂದ, <strong>ಸಃ</strong> = ಜೀವನು, <strong>ತಾಡಿತಃ</strong> = ಹೊಡೆಯಲ್ಪಟ್ಟವನಾಗಿ, ಸಂಸಾರದಲ್ಲಿ ಸಿಕ್ಕಿಕೊಂಡು ನರಳುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಜೀವಾತ್ಮನು ಅಜ್ಞಾನದಲ್ಲಿ ಸಿಕ್ಕಿಕೊಂಡು, ಕಾಮವೆಂಬ ಬಿಲ್ಲಿನಲ್ಲಿ ಸಂಕಲ್ಪವೆಂಬ ಹೆದೆಯನ್ನು ಕಟ್ಟಿ, ರಾಗವೆಂಬ ವಿಷದಿಂದ ಬಳಿಯಲ್ಪಟ್ಟ ವಿಷಯಗಳೆಂಬ ಬಾಣದಿಂದ ಹೊಡೆಯ ಲ್ಪಟ್ಟವನಾಗಿ ಸಂಕಟಪಡುತ್ತಿದ್ದಾನೆ.</p>
		<p class="description"><strong>ವಿವರಣೆ</strong>: ಜೀವಾತ್ಮನು ಯಾವಾಗಲೂ ನರಳುತ್ತಾ ಸಂಕಟಪಡುತ್ತಾ ಇದ್ದಾನಲ್ಲವೆ? ಇದಕ್ಕೇನು ಕಾರಣ? ಎಂದರೆ, ಅಜ್ಞಾನವೇ ಇದಕ್ಕೆಲ್ಲ ಮೂಲಕಾರಣವು. ಕಾಮಮಯನಾಗಿರುತ್ತಾ, ಸಂಕಲ್ಪಗಳನ್ನು ಮಾಡಿಕೊಳ್ಳುತ್ತಾ, ಅನುರಾಗವುಳ್ಳವನಾಗಿ, ವಿಷಯಗಳನ್ನು ಅನುಭವಿಸುತ್ತಾ, ಅದರಿಂದ ಬರುವ ಸುಖ ದುಃಖಗಳಲ್ಲಿ ಸಿಕ್ಕಿಕೊಂಡಿರುತ್ತಾನೆ. ವಿವೇಕಜ್ಞಾನದಿಂದ ಮಾತ್ರವೇ ಜೀವಾತ್ಮನಿಗೆ ಶಾಂತಿನೆಮ್ಮದಿಗಳು ದೊರಕಬೇಕಾಗಿವೆ. ಇಲ್ಲಿ ಜೀವಾತ್ಮನೆಂದರೆ ಹಿರಣ್ಯಗರ್ಭನಿಂದ ಹಿಡಿದು ಇರುವೆಯ ವರೆಗಿರುವ ಸರ್ವಪ್ರಾಣಿಗಳನ್ನೂ ತೆಗೆದುಕೊಳ್ಳಬೇಕು. ಸಂಸಾರಿಗಳಾಗಿರುವ ಜೀವರುಗಳಿಗೆ ಈ ಸುಖದುಃಖಮೋಹಾತ್ಮಕವಾಗಿರುವ ಅನರ್ಥಗಳು ಜೀವನದಲ್ಲಿ ಸದಾ ಇರುತ್ತವೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.06">
		<p class="intro-shloka">॥ಓಮ್ ಅಜ್ಞಾನತ್ರಯಸತತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅಜ್ಞಾನತ್ರಯಮರ್ಮಜ್ಞಮ್ ಅಜ್ಞಾನತ್ರಯವರ್ಜಿತಮ್।<br />ಸರ್ವಾತ್ಮಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 6</span><br /><span class="num">280.</span> ಅಜ್ಞಾನತ್ರಯವಿದು</h1>
		<p class="bhashya-verse">ಅಜ್ಞಾನಂ ಸಂಶಯಜ್ಞಾನಂ ಮಿಥ್ಯಾಜ್ಞಾನಮಿತಿ ತ್ರಿಕಮ್।<br />ಅಜ್ಞಾನಂ ಕಾರಣಂ ತತ್ರ ಕಾರ್ಯತ್ವಂ ಪರಿಶಿಷ್ಟಯೋಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೩೬೩</p>
		<p class="bhashya-verse-meaning"><strong>ಅನ್ವಯಾರ್ಥ: ಅಜ್ಞಾನಂ</strong> = ಜ್ಞಾನಾಭಾವ, <strong>ಸಂಶಯಜ್ಞಾನಂ</strong> = ಸಂಶಯಜ್ಞಾನ ಮತ್ತು <strong>ಮಿಥ್ಯಾಜ್ಞಾನಂ</strong> = ತಪ್ಪು ತಿಳಿವಳಿಕೆ, <strong>ಇತಿ</strong> = ಹೀಗೆ, <strong>ತ್ರಿಕಮ್</strong> = ಅಜ್ಞಾನವು ಮೂರು ರೀತಿಯಾಗಿದೆ; <strong>ತತ್ರ</strong> = ಈ ಮೂರರ ಪೈಕಿ, <strong>ಅಜ್ಞಾನಂ</strong> = ಜ್ಞಾನಾಭಾವವು, <strong>ಕಾರಣಂ</strong> = ಕಾರಣವೂ, <strong>ಪರಿಶಿಷ್ಟಯೋಃ</strong> = ಉಳಿದೆರಡೂ, <strong>ಕಾರ್ಯತ್ವಂ</strong> = ಕಾರ್ಯವೂ ಆಗಿರುತ್ತವೆ.</p>
		<p class="description"><strong>ಭಾವಾರ್ಥ</strong>: ವೇದಾಂತ ಶಾಸ್ತ್ರದಲ್ಲಿ ಅಜ್ಞಾನವೆಂದರೆ: ಜ್ಞಾನದ ಅಭಾವ, ಸಂಶಯಜ್ಞಾನ, ಮತ್ತು ಮಿಥ್ಯಾಜ್ಞಾನವೆಂದು ಮೂರೇ ಆಗಿದೆ. ಇವುಗಳಲ್ಲಿ ಜ್ಞಾನಾಭಾವವನ್ನು ಕಾರಣವೆಂದೂ, ಸಂಶಯಜ್ಞಾನ ಮತ್ತು ಮಿಥ್ಯಾಜ್ಞಾನಗಳನ್ನು ಕಾರ್ಯವೆಂದೂ ತಿಳಿಯಬೇಕು.</p>
		<p class="description"><strong>ವಿವರಣೆ</strong>: ಅಜ್ಞಾನವೆಂದರೆ ಜ್ಞಾನಾಭಾವವು; ಸಂಶಯಜ್ಞಾನವೆಂದರೆ ಹೀಗೋ ಹಾಗೋ ಎಂದು ಸಂಶಯದಿಂದ ತಿಳಿಯುವುದು; ಮಿಥ್ಯಾಜ್ಞಾನವೆಂದರೆ ತಪ್ಪಾಗಿಯೇ ತಿಳಿಯುವುದು. ಈ ಮೂರಕ್ಕೂ ಅಜ್ಞಾನವೆಂದೇ ಹೆಸರು. ಜ್ಞಾನಾಭಾವವು ಕಾರಣ, ಎಂದರೆ ನಿಮಿತ್ತ; ಇನ್ನೆರಡು ಎಂದರೆ, ಸಂಶಯಜ್ಞಾನ ಮತ್ತು ಮಿಥ್ಯಾಜ್ಞಾನಗಳು ಕಾರ್ಯ; ಎಂದರೆ, ಅದರಿಂದ ತೋರುತ್ತಿರುವವು ಎಂದರ್ಥ. ಜ್ಞಾನಾಭಾವವು ನಿವೃತ್ತಿಯಾಯಿತೆಂದರೆ ಉಳಿದ ಎರಡೂ ರೀತಿಯ ಅವಿದ್ಯೆಗಳೂ ನಾಶವಾದಂತೆಯೇ ಎಂದು ತಿಳಿಯಬೇಕು. ಜ್ಞಾನಾಭಾವ, ಸಂಶಯಜ್ಞಾನ, ಮಿಥ್ಯಾಜ್ಞಾನಗಳಿಗೆ <strong>ಅಜ್ಞಾನ</strong> ಎಂದು ಹೆಸರು. ಆತ್ಮಜ್ಞಾನದಿಂದಲೇ ಅಜ್ಞಾನವು ಸಂಪೂರ್ಣವಾಗಿ ನಾಶವಾಗುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.07">
		<p class="intro-shloka">॥ಓಂ ಪ್ರಣಷ್ಟತಮಸೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮವಿದ್ಯಾಪ್ರಕಾಶೇನ ಅಂಧಕಾರಃ ಪ್ರಣಶ್ಯತಿ।<br />ದೃಢವಿಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 7</span><br /><span class="num">281.</span> ಜೊತೆಗೇ ಎರಡೂ ಇರಲಾರವು</h1>
		<p class="bhashya-verse">ಪ್ರಮಾಣೋತ್ಪನ್ನಯಾ ದೃಷ್ಟ್ಯಾ ಯೋಽವಿದ್ಯಾಂ ದ್ರಷ್ಟುಮಿಚ್ಛತಿ।<br />ದೀಪೇನಾಸೌ ಧ್ರುವಂ ಪಶ್ಯೇತ್ ಗುಹಾಕುಕ್ಷಿಗತಂ ತಮಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೭೭</p>
		<p class="bhashya-verse-meaning"><strong>ಅನ್ವಯಾರ್ಥ: ಯಃ</strong> = ಯಾವನು, <strong>ಪ್ರಮಾಣೋತ್ಪನ್ನಯಾ</strong> = ಆತ್ಮಜ್ಞಾನದ ಪ್ರಮಾಣದಿಂದ ಉಂಟಾದ, <strong>ದೃಷ್ಟ್ಯಾ</strong> = ದೃಷ್ಟಿಯಿಂದ, <strong>ಅವಿದ್ಯಾಂ</strong> = ಅವಿದ್ಯೆಯನ್ನು, <strong>ದ್ರಷ್ಟುಂ</strong> = ನೋಡಲು, <strong>ಇಚ್ಛತಿ</strong> = ಬಯಸುತ್ತಾನೆಯೋ, <strong>ಅಸೌ</strong> = ಅಂಥವನು, <strong>ದೀಪೇನ</strong> = ದೀಪದಿಂದ, <strong>ಗುಹಾಕುಕ್ಷಿಗತಂ</strong> = ಗುಹೆಯ ಒಳಗಿರುವಂಥ, <strong>ತಮಃ</strong> = ಕತ್ತಲೆಯನ್ನು, <strong>ಧ್ರುವಂ</strong> = ನಿಜವಾಗಿಯೂ, <strong>ಪಶ್ಯೇತ್</strong> = ನೋಡಿಯಾನು! ಅಂದರೆ, ಅಂಥ ಮೂರ್ಖನಾದಾನು!</p>
		<p class="description"><strong>ಭಾವಾರ್ಥ</strong>: ಆತ್ಮಜ್ಞಾನಿಯಾದ ಮೇಲೆ ಆ ಆತ್ಮಜ್ಞಾನದ ಬೆಳಕಿನಿಂದ ನೋಡಿದಾಗ ಅವಿದ್ಯೆಯೆಂಬುದು ಇರುವುದೇ ಇಲ್ಲ. ಕೈಯಲ್ಲಿ ದೊಡ್ಡ ದೀಪವನ್ನು ಹಿಡಿದುಕೊಂಡು ಗುಹೆಯೊಳಗಿರುವ ಕತ್ತಲೆಯನ್ನು ನೋಡಲು ಆಗುವುದಿಲ್ಲವಷ್ಟೆ?</p>
		<p class="description"><strong>ವಿವರಣೆ</strong>: ಅವಿದ್ಯೆಯು ಇದೆ ಎನ್ನುವುದೂ ಅವಿದ್ಯಾದೃಷ್ಟಿಯಿಂದಲೇ. ವಿದ್ಯೆಯು ಉದಯವಾದ ಮೇಲೆ ಆ ಅವಿದ್ಯೆಯು ಇಲ್ಲವಾಗಿಬಿಡುತ್ತದೆ. ಆತ್ಮಜ್ಞಾನಿಗೂ ಅವಿದ್ಯೆಯು ಇರಲಿ ಎಂಬ ವಾದವು ಸರಿಯಲ್ಲ. ಸೂರ್ಯೋದಯವಾದಮೇಲೂ ಬೆಳಕಿನ ಜೊತೆಯಲ್ಲಿ ಕತ್ತಲೆಯೂ ಇರಲಿ ಎಂದರೆ ಹೇಗೆ ಸಾಧ್ಯವಿಲ್ಲವೋ ಅದರಂತೆಯೇ ಜ್ಞಾನೋದಯವಾದ ಮೇಲೆ ಅವಿದ್ಯೆಯು ತೋರಲಾರದು. ಆದ್ದರಿಂದ ಬ್ರಹ್ಮಜ್ಞಾನಿಗೆ ಅವಿದ್ಯೆಯಾಗಲಿ, ಸಂಸಾರವಾಗಲಿ ಇಲ್ಲವೇ ಇಲ್ಲ. ಜ್ಞಾನಿಯೂ ಅಜ್ಞಾನಿಗಳಂತೆಯೇ ಸಂಸಾರಿಯಾಗಿರುವಂತೆ ತೋರು ತ್ತಿದ್ದರೂ ಇದೆಲ್ಲವೂ ಆಭಾಸಮಾತ್ರವೇ ಹೊರತು ಪರಮಾರ್ಥವಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.08">
		<p class="intro-shloka">॥ಓಂ ಪುರುಷಾರ್ಥಪ್ರತಿಪಾದಕಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅವಿದ್ಯಾಹಾನಿಮಾತ್ರೇಣ ಬ್ರಹ್ಮಪ್ರಾಪ್ತಂ ಮಹಾಮತಿಮ್।<br />ವಿದ್ಯಾವಂತಂ ತಪೋಮೂರ್ತಿಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 8</span><br /><span class="num">282.</span> ವಿದ್ಯೆಯು ಸ್ವತಂತ್ರ</h1>
		<p class="bhashya-verse">ಅವಿದ್ಯಾಧ್ವಂಸಮಾತ್ರೇಣ ಪುಮರ್ಥಸ್ಯ ಸಮಾಪ್ತಿತಃ।<br />ತಾವತಾವಸಿತೇರ್ವಿದ್ಯಾ ಸ್ವಾರ್ಥೈವೇತಿ ಸುನಿಶ್ಚಯಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೪೪೫</p>
		<p class="bhashya-verse-meaning"><strong>ಅನ್ವಯಾರ್ಥ: ಅವಿದ್ಯಾಧ್ವಂಸಮಾತ್ರೇಣ</strong> = ಅವಿದ್ಯೆಯು ಧ್ವಂಸವಾದ ಮಾತ್ರದಿಂದ, <strong>ಪುಮರ್ಥಸ್ಯ</strong> = ಪುರುಷಾರ್ಥವು, <strong>ಸಮಾಪ್ತಿತಃ</strong> = ಪೂರ್ಣವಾಗಿಬಿಡುವುದರಿಂದ, ಮತ್ತು , <strong>ತಾವತಾ</strong> = ಅಷ್ಟರಿಂದಲೇ, <strong>ಅವಸಿತೇಃ</strong> = ಮುಕ್ತಾಯವಾಗಿಬಿಡುವುದರಿಂದ, <strong>ವಿದ್ಯಾ</strong> = ಬ್ರಹ್ಮವಿದ್ಯೆಯು, <strong>ಸ್ವಾರ್ಥಾ ಏವ</strong> = ಸ್ವತಂತ್ರವೇ, <strong>ಇತಿ</strong> = ಎಂದು, <strong>ಸುನಿಶ್ಚಯಃ</strong> = ನಿಶ್ಚಯವಾಗುತ್ತದೆ.</p>
		<p class="description"><strong>ಭಾವಾರ್ಥ</strong>: ವಿದ್ಯೆಯಿಂದ ಅವಿದ್ಯೆಯು ಕೂಡಲೇ ನಾಶವಾಗಿ ಅನಂತರ ಮೋಕ್ಷವು ಪ್ರಾಪ್ತವಾಗುವುದರಿಂದ, ಆತ್ಮವಿದ್ಯೆಯು ಸಫಲವೆಂದೂ ಸ್ವತಂತ್ರವೆಂದೂ ನಿರ್ಣಯವಾಗುತ್ತದೆ.</p>
		<p class="description"><strong>ವಿವರಣೆ</strong>: ಆತ್ಮವಿದ್ಯೆಯನ್ನು ಯಾವುದಾದರೂ ಕರ್ಮವಿಧಿಗೆ ಅಂಗವನ್ನಾಗಿ ಮಾಡಿಕೊಂಡರೆ ಮಾತ್ರವೇ ಅದರಿಂದ ಫಲವಾಗುತ್ತದೆಯೇ ಹೊರತು ಬರೀ ಕೇವಲ ಆತ್ಮವಿದ್ಯೆಯಿಂದ ಏನೇನೂ ಪ್ರಯೋಜನವಿಲ್ಲ—ಎಂದು ಕೆಲವರು ವಾದಿಗಳು ವಾದಿಸುತ್ತಾರೆ. ಆದರೆ ಈ ವಾದವು ಸರಿಯಲ್ಲ. ಏಕೆಂದರೆ ಆತ್ಮವಿದ್ಯೆಯಿಂದ ಅವಿದ್ಯೆಯು ಸಂಪೂರ್ಣವಾಗಿ ನಾಶವಾಗುತ್ತಿರುವುದು ಅನುಭವದಲ್ಲಿ ಕಾಣುತ್ತಿದೆ ಮತ್ತು ವಿದ್ಯೆಯಿಂದ ಮೋಕ್ಷವೂ ಉಂಟಾಗುವುದರಿಂದ ವಿದ್ಯೆಯು ಸ್ವತಂತ್ರವೆಂದೂ ನಿರ್ಣಯವಾಗುತ್ತದೆ. ಬ್ರಹ್ಮಾತ್ಮವಿದ್ಯೆಯೊಂದೇ ಮೋಕ್ಷಪ್ರಾಪ್ತಿಗೆ ಸಾಕು. ಮೋಕ್ಷಪ್ರಾಪ್ತಿಗೆ ವಿದ್ಯೆಯ ಜೊತೆಗೆ ಬೇರಿನ್ನಾವ ಕರ್ಮಾನುಷ್ಠಾನಗಳೂ ಬೇಕಾಗಿಲ್ಲ—ಎಂದಭಿಪ್ರಾಯವು. ಸ್ವತಂತ್ರಬ್ರಹ್ಮಜ್ಞಾನಮಾತ್ರದಿಂದಲೇ ಮೋಕ್ಷವು ದೊರಕಿಬಿಡುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.09">
		<p class="intro-shloka">॥ಓಂ ಕೋಶಾನಾತ್ಮಜ್ಞಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅನಾತ್ಮಾನಃ ಪಂಚ ಕೋಶಾಃ ಅವಿದ್ಯಾಪರಿಕಲ್ಪಿತಾಃ।<br />ಪಂಚಕೋಶಅಸತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 9</span><br /><span class="num">283.</span> ಕೋಶಗಳು ಅನಾತ್ಮಗಳೇ</h1>
		<p class="bhashya-verse">ನ ಚಾತ್ಮನಾ ಸ್ವಮಾತ್ಮಾನಮುಪಸಂಕ್ರಾಮತೀಶ್ವರಃ।<br />ನಾಲಂ ಸ್ವಸ್ಕಂಧಮಾರೋಢುಂ ನಿಪುಣೋಽಪೀಹ ಸಾಧಕಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೨೯</p>
		<p class="bhashya-verse-meaning"><strong>ಅನ್ವಯಾರ್ಥ: ಈಶ್ವರಃ</strong> = ಎಂಥಾ ಸಮರ್ಥನೇ ಆಗಿದ್ದರೂ, <strong>ಆತ್ಮನಾ</strong> = ತನ್ನಿಂದಲೇ, <strong>ಸ್ವಂ ಆತ್ಮಾನಂ</strong> = ತನ್ನನ್ನೇ, <strong>ನ ಉಪಸಂಕ್ರಾಮತಿ</strong> = ತಾನು ದಾಟಲಾರನು. <strong>ಸಾಧಕಃ</strong> = ಸಾಧಕನು, <strong>ಇಹ</strong> = ಈ ಲೋಕದಲ್ಲಿ, <strong>ನಿಪುಣಃ</strong> <strong>ಅಪಿ</strong> = ಎಷ್ಟೇ ಬುದ್ಧಿವಂತನಾಗಿದ್ದರೂ <strong>ಸ್ವಸ್ಕಂಧಂ</strong> = ತನ್ನ ಹೆಗಲನ್ನು, <strong>ಆರೋಢುಂ</strong> = ತಾನೇ ಏರಿ ಕೂರುವುದಕ್ಕೆ, <strong>ನ ಅಲಂ</strong> = ಸಾಧ್ಯವಾಗುವುದಿಲ್ಲ.</p>
		<p class="description"><strong>ಭಾವಾರ್ಥ</strong>: ಪಂಚಕೋಶಗಳು ಅನಾತ್ಮವಾದ್ದರಿಂದ ಅವುಗಳನ್ನು ದಾಟಿಹೋಗಬಹುದು. ಅವುಗಳು ಆತ್ಮನೇ ಎಂದಾಗಿ ಬಿಟ್ಟಿದ್ದಿದ್ದರೆ ಅವುಗಳನ್ನು ಈಶ್ವರನೂ ದಾಟಿಹೋಗಲಾರನು. ಎಂಥಾ ಜಾಣನಾಗಿದ್ದರೂ ತಾನೇ ತನ್ನ ಹೆಗಲನ್ನೇರಿ ಕೂತುಕೊಳ್ಳಲಾರನಷ್ಟೆ?</p>
		<p class="description"><strong>ವಿವರಣೆ</strong>: ಪಂಚಕೋಶಗಳನ್ನು ದಾಟಿಹೋಗುತ್ತಾನೆ ಎಂದು ಶ್ರುತಿಯಲ್ಲಿ ಹೇಳಿದೆ. ದಾಟಿಹೋಗಬೇಕಾದರೆ ಅವುಗಳು ಅನಾತ್ಮವೇ ಆಗಿರಬೇಕೆಂದು ಸಿದ್ಧವಾಗುತ್ತದೆ. ಹಾಗಲ್ಲದೆ ಅವು ಆತ್ಮನೇ ಆಗಿಬಿಟ್ಟಿದ್ದಿ ದ್ದರೆ ಅವುಗಳನ್ನು ತಾನೇ ದಾಟಿಹೋಗುವುದು ಎಂಬುದು ಸಾಧ್ಯವೇ ಆಗುತ್ತಿರಲಿಲ್ಲ. ತನ್ನ ಹೆಗಲನ್ನು ಏರಿ ತಾನೇ ಕೂತುಕೊಳ್ಳುವದೆಂಬುದು ಎಂಥಾ ಜಾಣನಿಗೂ ಆಗದು. ಅನ್ನಮಯಾದಿ ಪಂಚಕೋಶಗಳು ಆತ್ಮನಲ್ಲದ್ದರಿಂದಲೇ ಅವುಗಳನ್ನು ವಿದ್ಯೆಯಿಂದ ಅನಾತ್ಮವೆಂದು ತಿಳಿದು ದಾಟಿಹೋಗಬಹುದು. <strong>ಏತಮಾನಂದಮಯಮಾತ್ಮಾನಮ್ ಉಪ ಸಂಕ್ರಾಮತಿ</strong>, ಎಂದು ಶ್ರುತಿಯು ಆತ್ಮಜ್ಞಾನಿಯು ಆನಂದಮಯಾತ್ಮ ನನ್ನು ದಾಟಿಹೋಗುತ್ತಾನೆ ಎಂದು ಹೇಳುತ್ತಿದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.10">
		<p class="intro-shloka">॥ಓಂ ಕೋಶವಿಲಕ್ಷಣಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಪಂಚಾನಾಮಪಿ ಕೋಶಾನಾಂ ಸತ್ಯತ್ವಂ ಭ್ರಾಂತಿಕಲ್ಪಿತಮ್।<br />ಪಂಚಕೋಶಾತಿಗಂ ಪ್ರಾಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 10</span><br /><span class="num">284.</span> ಅವಿದ್ಯೆಯಿಂದಲೇ ದುಃಖ</h1>
		<p class="bhashya-verse">ಅವಿದ್ಯಯಾ ತದರ್ಹೋಽಪಿ ರಜ್ಜುಃ ಸರ್ಪಾತ್ಮತಾಮಿವ।<br />ಕೋಶಪಂಚಕತಾಂ ಯಾತಸ್ತಮನುಕ್ರೋಶತೀವ ಹಿ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೨೫೦</p>
		<p class="bhashya-verse-meaning"><strong>ಅನ್ವಯಾರ್ಥ: ಅವಿದ್ಯಯಾ</strong> = ಅವಿದ್ಯೆಯಿಂದ, <strong>ರಜ್ಜುಃ</strong> = ಹಗ್ಗವು, <strong>ಸರ್ಪಾತ್ಮತಾಮ್ ಇವ</strong> = ಹಾವಾಗಿ ತೋರುತ್ತಿರುವಂತೆ, ಜೀವಾತ್ಮನೂ, <strong>ಕೋಶಪಂಚಕತಾಂ</strong> = ಪಂಚಕೋಶವಾಗಿರುವಿಕೆಯನ್ನು <strong>ಯಾತಃ</strong> = ಹೊಂದಿರುತ್ತಾನೆ. <strong>ಅವಿದ್ಯಯಾ</strong> = ಅವಿದ್ಯೆಯಿಂದಲೇ, <strong>ತದರ್ಹಃ ಅಪಿ</strong> = ಅದನ್ನು ಹೊಂದಿರುವವನಂತೆ ತೋರುತ್ತಿದ್ದರೂ ನಿಜವಾಗಿ ಆಗಿಲ್ಲ. <strong>ತಮ್</strong> = ಅದನ್ನು, <strong>ಅನುಕ್ರೋಶತಿ ಇವ ಹಿ</strong> = ಅನುಸರಿಸಿ ದುಃಖಪಡುತ್ತಿರುವವನಂತೆ ತೋರುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಹಗ್ಗವು ಹಾವಾಗಿ ತೋರುತ್ತಿರುವಂತೆಯೇ ಅವಿದ್ಯೆಯಿಂದ ಜೀವಾತ್ಮನು ಪಂಚಕೋಶಗಳನ್ನು ಹೊಂದಿದವನಾಗಿ ತೋರುತ್ತಿದ್ದಾನೆ. ಅನಂತರ ಅದರಿಂದ ದುಃಖಗಳನ್ನೂ ಅನುಭವಿಸುತ್ತಾ ಸಂಕಟಪಡುತ್ತಿದ್ದಾನೆ. ಇಷ್ಟಾದರೂ ಜೀವಾತ್ಮನಿಗೆ ಪಂಚಕೋಶಗಳ ಸಂಬಂಧವೆಂಬುದು ನಿಜವಾಗಿ ಸ್ವಲ್ಪವೂ ಇಲ್ಲವೇ ಇಲ್ಲ.</p>
		<p class="description"><strong>ವಿವರಣೆ</strong>: ಹಗ್ಗವು ಮಬ್ಬುಗತ್ತಲೆಯಲ್ಲಿ ಹಾವಾಗಿ ತೋರಬಹುದು. ಆದರೆ ಅದು ಸತ್ಯವೇ? ಎಂದರೆ ಅಲ್ಲ. ಹಾಗೆಯೇ ಈ ಜೀವನೂ ಪಂಚಕೋಶಗಳನ್ನು ಉಳ್ಳವನಂತೆ ಅವಿದ್ಯೆಯಿಂದ ಕಾಣುತ್ತಿದ್ದರೂ ಇದೇನು ಇವನ ಪರಮಾರ್ಥ ಸ್ವರೂಪವಲ್ಲ. ಇದನ್ನು ಶ್ರುತಿಯು ತೋರಿಸುತ್ತಿದೆ. ತನ್ನ ನಿಜಸ್ವರೂಪವನ್ನು ತಿಳಿಯದೇ ಅವಿದ್ಯೆಯಿಂದ ಪಂಚಕೋಶಗಳೆಂಬ ಬಲೆಗಳಲ್ಲಿ ಸಿಕ್ಕಿಕೊಂಡು ಜೀವಾತ್ಮನು ಜನ್ಮಮರಣದುಃಖಗಳನ್ನು ಅನುಭವಿಸುತ್ತಿದ್ದಾನೆ. ಬ್ರಹ್ಮಜ್ಞಾನದಿಂದ ಪಂಚಕೋಶಾತೀತನಾದ ಆತ್ಮನನ್ನು ಸಾಧಕನು ಕಾಣಬೇಕು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.11">
		<p class="intro-shloka">॥ಓಂ ಸರ್ವಪ್ರತ್ಯಗಾತ್ಮಭೂತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸರ್ವಭೂತಾತ್ಮಬ್ರಹ್ಮಿಷ್ಠಮ್ ಈಶ್ವರಾಣಾಂ ಮಹೇಶ್ವರಮ್।<br />ದೇವಾದೀನಾಂ ಪರಂ ದೇವಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 11</span><br /><span class="num">285.</span> ಮುಕ್ತಿಯು ಬ್ರಹ್ಮಸ್ವರೂಪವೇ</h1>
		<p class="bhashya-verse">ದೇವಾದ್ಯೈಶ್ವರ್ಯವಿಷಯವ್ಯತಿಕ್ರಾಂತತ್ವಹೇತುತಃ।<br />ಕೈವಲ್ಯಾಭೂತ್ಯೈ ಉದ್ಯುಕ್ತಾ ಈಶ್ವರಾ ಅಪಿ ನೇಶತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೪೫೯</p>
		<p class="bhashya-verse-meaning"><strong>ಅನ್ವಯಾರ್ಥ: ಕೈವಲ್ಯ ಅಭೂತ್ಯೈ</strong> = ಕೈವಲ್ಯವು ಆಗದಿರುವಂತೆ, <strong>ಉದ್ಯುಕ್ತಾಃ ಅಪಿ</strong> = ಎಷ್ಟೇ ಪ್ರಯತ್ನವನ್ನು ಮಾಡಿದರೂ, <strong>ಈಶ್ವರಾಃ</strong> = ಸಮರ್ಥರೇ ಆಗಿದ್ದರೂ ದೇವತೆಗಳು, <strong>ನ ಈಶತೇ</strong> = ಅಡ್ಡಿಮಾಡಲಾರರು. ಏಕೆಂದರೆ, <strong>ದೇವಾದಿ ಐಶ್ವರ್ಯ ವಿಷಯ ವ್ಯತಿಕ್ರಾಂತತ್ವ ಹೇತುತಃ</strong> = ದೇವತೆಗಳೇ ಮುಂತಾದವರ ಪ್ರಭುತ್ವವನ್ನು ಮೀರಿರುವ ಕಾರಣದಿಂದ.</p>
		<p class="description"><strong>ಭಾವಾರ್ಥ</strong>: ದೇವತೆಗಳೂ ಕೂಡ ಬ್ರಹ್ಮಜ್ಞಾನಿಗೆ ಮೋಕ್ಷಪ್ರಾಪ್ತಿಯು ಆಗದಂತೆ ಅಡ್ಡಿಮಾಡಲಾರರು. ಏಕೆಂದರೆ ಮೋಕ್ಷವೆಂಬುದು ದೇವತೆಗಳ ಸ್ಥಾನವನ್ನೂ ಸಾಮರ್ಥ್ಯವನ್ನೂ ಪ್ರಭುತ್ವವನ್ನೂ ಅಧಿಕಾರದ ಮಟ್ಟವನ್ನೂ ಮೀರಿರುತ್ತದೆ.</p>
		<p class="description"><strong>ವಿವರಣೆ</strong>: ಸ್ವಾರ್ಥಿಗಳಾದ ದೇವತೆಗಳು ಈ ಬ್ರಹ್ಮಜ್ಞಾನಿಗೆ ಮುಕ್ತಿಯು ದೊರಕದಂತೆ ಅಡ್ಡಿಮಾಡಬಹುದಲ್ಲವೆ? ಏಕೆಂದರೆ ಈ ಜ್ಞಾನಿಯು ಕರ್ಮಗಳನ್ನೆಲ್ಲ ತ್ಯಜಿಸಿ ಕೇವಲ ಜ್ಞಾನಮಾರ್ಗದಲ್ಲಿಯೇ ಮುಂದುವರಿಯುತ್ತಿದ್ದಾನಲ್ಲವೆ? ಮಾನವರು ಈ ಭೂಲೋಕದಲ್ಲಿ ಇದ್ದುಕೊಂಡು ಹೋಮ ಹವನ ಯಜ್ಞದಾನಾದಿಗಳನ್ನು ಮಾಡುತ್ತಾ ಇದ್ದರೇ ಅಲ್ಲವೇ ದೇವತೆಗಳು ದೇವತೆಗಳಾಗಿರುತ್ತಾರೆ? ಬ್ರಹ್ಮಜ್ಞಾನಿಯಾಗಿಬಿಟ್ಟರೆ ಅಂಥವನು ಕರ್ಮಗಳನ್ನೆಲ್ಲ ಬಿಟ್ಟುಬಿಡುತ್ತಾನಲ್ಲವೆ? ಆದ್ದರಿಂದ ದೇವತೆಗಳು ಇವನಿಗೆ ಅಡ್ಡಿಮಾಡುತ್ತಾರಲ್ಲವೆ? ಎಂದರೆ, ಸಾಧ್ಯವಿಲ್ಲ. ಮುಕ್ತಿಯು ದೇವತೆಗಳ ಅಧಿಕಾರವನ್ನೂ ಮೀರಿರುತ್ತದೆ. ಆದ್ದರಿಂದ ದೇವತೆಗಳೂ ಜ್ಞಾನಿಗೆ ಅಡ್ಡಿಮಾಡಲಾರರು ಎಂದರ್ಥ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.12">
		<p class="intro-shloka">॥ಓಂ ಶಿಷ್ಯಕಾರುಣ್ಯಸಿಂಧವೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಜ್ಞಾನಪ್ರಭಾವಂತಂ ಶಿಷ್ಯಕಾರುಣ್ಯಸಾಗರಮ್।<br />ಪೂಜ್ಯಂ ಸದ್ಗುರುಸದ್ಭಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 12</span><br /><span class="num">286.</span> ಶ್ರೀಶಂಕರರಿಗೆ ಪ್ರಣಾಮ</h1>
		<p class="bhashya-verse">ಯಸ್ಯೇದಂ ಸಕಲಾಮಲೇಂದುಕಿರಣಪ್ರಖ್ಯೈರ್ಯಶೋರಶ್ಮಿಭಿಃ<br />ವ್ಯಾಪ್ತಂ ಯಶ್ಚ ಕೃಪಾಲುತಾಪರವಶಶ್ಚಕ್ರೇ ಹಿತಂ ದುಃಖಿನಾಮ್।<br />ಯದ್ವಾಣೀಕುಲಿಶಾವರುಗ್ಣಮತಯಃ ಪೇತುರ್ದಿಶಸ್ತಾರ್ಕಿಕಾಃ<br />ಭಕ್ತ್ಯಾ ಪೂಜ್ಯತಮಂ ಪ್ರಣಮ್ಯ ತಮಹಂ ತದ್ಭಾಷ್ಯನೀತೌ ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಶೀಕ್ಷಾವಲ್ಲೀ ೨</p>
		<p class="bhashya-verse-meaning"><strong>ಅನ್ವಯಾರ್ಥ: ಇದಂ ವಿಶ್ವಂ</strong> = ಈ ಜಗತ್ತೆಲ್ಲವೂ, <strong>ಯಸ್ಯ</strong> = ಯಾವ ಶಂಕರರ, <strong>ಸಕಲ ಅಮಲ ಇಂದುಕಿರಣ ಪ್ರಖ್ಯೈಃ</strong> = ಎಲ್ಲ ನಿರ್ಮಲವಾದ ಚಂದ್ರನ ಕಿರಣಗಳಂತೆ ಹೊಳೆಯುತ್ತಿರುವ, <strong>ಯಶೋರಶ್ಮಿಭಿಃ</strong> = ಯಶಸ್ಸೆಂಬ ಕಿರಣಗಳಿಂದ, <strong>ವ್ಯಾಪ್ತಂ</strong> = ತುಂಬಿಹೋಗಿದೆಯೋ, <strong>ಚ</strong> = ಮತ್ತು, <strong>ಯಃ</strong> = ಯಾವ ಶ್ರೀಶಂಕರರು, <strong>ಕೃಪಾಲುತಾ ಪರವಶಃ</strong> = ಕಾರುಣ್ಯಕ್ಕೆ ಪರವಶರಾಗಿ, <strong>ದುಃಖಿನಾಂ</strong> = ದುಃಖಿಗಳಿಗಾಗಿ, <strong>ಹಿತಂ</strong> =ಶ್ರೇಷ್ಠವಾದಭಾಷ್ಯವನ್ನು, <strong>ಚಕ್ರೇ</strong> = ಬರೆದಿದ್ದಾರೆಯೋ, <strong>ಯದ್ವಾಣೀಕುಲಿಶ</strong> <strong>ಅವರುಗ್ಣಮತಯಃ</strong> = ಯಾವ ಶಂಕರರ ಮಾತೆಂಬ ವಜ್ರಾಯುಧದ ಹೊಡೆತದಿಂದ ಗಾಯಗೊಂಡ ಬುದ್ಧಿಯುಳ್ಳವರಾಗಿ, <strong>ತಾರ್ಕಿಕಾಃ</strong> = ತಾರ್ಕಿಕರು, <strong>ದಿಶಃ</strong> = ದಿಕ್ಕುದಿಕ್ಕಾಪಾಲಾಗಿ, <strong>ಪೇತುಃ</strong> = ಪರಾರಿಗಳಾಗಿ ಓಡಿಹೋದರೋ, <strong>ತಂ</strong> = ಅಂಥ, <strong>ಪೂಜ್ಯತಮಂ</strong> = ಪೂಜ್ಯಪುಂಗವರಾದ ಶಂಕರರನ್ನು, <strong>ಭಕ್ತ್ಯಾ ಪ್ರಣಮ್ಯ</strong> = ಭಕ್ತಿಯಿಂದ ವಂದಿಸಿ, <strong>ತದ್ಭಾಷ್ಯನೀತೌ</strong> = ಅವರ ಭಾಷ್ಯದ ತಾತ್ಪರ್ಯವನ್ನು ತಿಳಿಸುವುದಕ್ಕಾಗಿ, <strong>ಯತೇ</strong> = ನಾನು ಪ್ರಯತ್ನಿಸುವೆನು.</p>
		<p class="description"><strong>ಭಾವಾರ್ಥ</strong>: ಪರಮಕಾರುಣ್ಯದಿಂದ ಶ್ರೀಶಂಕರರು ಭಾಷ್ಯವನ್ನು ರಚಿಸಿದ್ದಾರೆ. ಇಂಥ ಶ್ರೀಶಂಕರರ ತೈತ್ತಿರೀಯಭಾಷ್ಯಕ್ಕೆ ನಾನೀಗ ವಾರ್ತಿಕವನ್ನು ಬರೆಯುತ್ತಿದ್ದೇನೆ. (ಇದು ತೈತ್ತಿರೀಯಭಾಷ್ಯವಾರ್ತಿಕದ ಪ್ರಾರಂಭದಲ್ಲಿನ ‘<strong>ಸದ್ಗುರುವಂದನೆ’.)</strong></p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.13">
		<p class="intro-shloka">॥ಓಂ ಬಾಧಕವಿದ್ಯಾವತೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಏಕದಾ ಬಾಧಿತಾಽವಿದ್ಯಾ ಪುನಃ ಸಾ ನೈವ ಜಾಯತೇ।<br />ಬಾಧಕಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 13</span><br /><span class="num">287.</span> ವಿದ್ಯೆಯಿಂದ ಅವಿದ್ಯೆಯ ಬಾಧ</h1>
		<p class="bhashya-verse">ಬಾಧ್ಯಬಾಧಕಯೋರ್ಯಸ್ಮಾತ್ ಸಂಬಂಧಃ ಸಕೃದೇವ ತು।<br />ಸಂಬಂಧೋತ್ತರಕಾಲೇ ತು ತತ್ ಸ್ಮೃತ್ಯೋರೇವ ಸಂಗತಿಃ॥</p>
		<p class="bhashya-verse-source">ಬೃಹದಾರಣ್ಯಭಾಷ್ಯವಾರ್ತಿಕಮ್ ೪-೪-೯೫೮</p>
		<p class="bhashya-verse-meaning"><strong>ಅನ್ವಯಾರ್ಥ: ಬಾಧ್ಯ ಬಾಧಕಯೋಃ</strong> = ಬಾಧ್ಯ ಬಾಧಕಗಳಿಗೆ, <strong>ಸಂಬಂಧಃ</strong> = ಸಂಬಂಧವು, <strong>ಸಕೃದೇವ</strong> = ಒಂದೇ ಸಲ, <strong>ತು</strong> = ಆದರೆ, <strong>ಸಂಬಂಧೋತ್ತರಕಾಲೇ</strong> = ಸಂಬಂಧವು ಉಂಟಾದ ಮುಂದಿನ ಕಾಲದಲ್ಲಿ , <strong>ತತ್</strong> <strong>ಸ್ಮೃತ್ಯೋಃ ಏವ</strong> = ಆ ಬಾಧ್ಯಬಾಧಕಗಳ ಸ್ಮೃತಿಗೆ ಮಾತ್ರವೇ, <strong>ಸಂಗತಿಃ</strong> = ಸಂಬಂಧವು ಇರುತ್ತದೆ.</p>
		<p class="description"><strong>ಭಾವಾರ್ಥ</strong>: ಅಜ್ಞಾನವು ಬಾಧ್ಯ, ಆತ್ಮಜ್ಞಾನವು ಬಾಧಕ. ಜ್ಞಾನವು ಒಮ್ಮೆ ಹುಟ್ಟಿದ ಕೂಡಲೇ ಅದು ಅಜ್ಞಾನವನ್ನು ಬಾಧಮಾಡಿಬಿಡುತ್ತದೆ. ಇಷ್ಟೇ ಸಾಕು. ಆದರೆ ಅನಂತರ ಅವುಗಳ ಸ್ಮರಣೆಗಳ ಸಂಬಂಧವೇ ಬಾಧ್ಯಬಾಧಕಗಳಿಗೆ ಪುನಃ ಸಂಬಂಧವಿಲ್ಲ.</p>
		<p class="description"><strong>ವಿವರಣೆ</strong>: ಬಾಧ್ಯವಾದ ಅಜ್ಞಾನವು ಬಾಧಕವಾದ ಆತ್ಮಜ್ಞಾನದಿಂದ ಒಮ್ಮೆ ನಾಶವಾದಮೇಲೆ, ಪುನಃ ಅಜ್ಞಾನವು ತೋರಿಕೊಳ್ಳಲಾರದು. ಜ್ಞಾನವು ಬಂದಮೇಲೂ, ಜ್ಞಾನದಿಂದ ಅಜ್ಞಾನವು ಬಾಧಿತವಾದಮೇಲೂ, ಪುನಃ ಅವೆರಡೂ ಜೊತೆಯಲ್ಲಿ ಇರಲಿ ಎಂದರೆ ಸಾಧ್ಯವೇ ಇಲ್ಲ. ಜೊತೆಜೊತೆಯಲ್ಲಿ ಜ್ಞಾನ ಅಜ್ಞಾನಗಳೆರಡೂ ಇರಲಾರವು. ಆದರೆ ಜ್ಞಾನ ಅಜ್ಞಾನಗಳ ಸ್ಮೃತಿಯು ಬೇಕಾದರೆ ತೋರಬಹುದು. ಸ್ಮೃತಿಯು ತೋರಿದ ಮಾತ್ರಕ್ಕೆ ಬಾಧ್ಯಬಾಧಕಗಳೆರಡೂ ಜೊತೆಯಲ್ಲಿರುತ್ತವೆ ಎಂದರ್ಥವಲ್ಲ. ಅಜ್ಞಾನವು ಜ್ಞಾನದಿಂದ ನಾಶವಾಗಿಬಿಟ್ಟಿರುತ್ತದೆ. ಪುನಃ ತೋರುವಂತಿಲ್ಲ. ಬಾಧ ಎಂದರೆ ಇಲ್ಲದ್ದನ್ನು ಇಲ್ಲ ಎಂದು ತಿಳಿಯುವುದು. ನಾಶ ಎಂದರೆ ಇದ್ದದ್ದನ್ನು ನಾಶಮಾಡುವುದು. ಜ್ಞಾನದಿಂದ ಅಜ್ಞಾನವು ಬಾಧಿತವಾಗುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.14">
		<p class="intro-shloka">॥ಓಂ ತೈತ್ತಿರೀಯಭಾಷ್ಯವಾರ್ತಿಕಕೃತೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ತೈತ್ತಿರೀಯಕಭಾಷ್ಯಸ್ಯ ವಾರ್ತಿಕಗ್ರಂಥಲೇಖಕಮ್।<br />ಪರಮೇಶ್ವರಸದ್ಭಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 14</span><br /><span class="num">288.</span> ಪರಬ್ರಹ್ಮದ ಲಕ್ಷಣವಿದು</h1>
		<p class="bhashya-verse">ಸತ್ಯಂ ಜ್ಞಾನಮನಂತಮೇಕಮಮಲಂ ಧ್ವಸ್ತಾಂಧಕಾರಂ ಪರಮ್<br />ನಿರ್ದ್ವೈತಂ ಹೃದಿಪದ್ಮಮಧ್ಯನಿಲಯಂ ನಿಶ್ಶೇಷಧೀಸಾಕ್ಷಿಣಮ್।<br />ವೇದಾಂತೋಪನಿವಿಷ್ಟಬೋಧವಿಷಯಂ ಪ್ರತ್ಯಕ್ತಯಾ ಯೋಗಿನಾಮ್<br />ಭಕ್ತ್ಯಾ ತಂ ಪ್ರಣಿಪತ್ಯ ವೇದಶಿರಸೋ ವಕ್ಷ್ಯಾಮಿ ಸದ್ವಾರ್ತಿಕಮ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಶೀಕ್ಷಾವಲ್ಲೀ ೧</p>
		<p class="bhashya-verse-meaning"><strong>ಅನ್ವಯಾರ್ಥ: ಸತ್ಯಂ ಜ್ಞಾನಮ್ ಅನಂತಂ</strong> = ಸತ್ಯಜ್ಞಾನಾನಂತಸ್ವರೂಪವಾದ, <strong>ಏಕಂ</strong> = ಏಕವಾದ, <strong>ಅಮಲಂ</strong> = ದೋಷರಹಿತವಾದ, <strong>ಧ್ವಸ್ತಾಂಧಕಾರಂ</strong> = ಅವಿದ್ಯಾಂಧಕಾರರಹಿತವಾದ, <strong>ಪರಂ</strong> = ಶ್ರೇಷ್ಠವಾದ, <strong>ನಿರ್ದ್ವೈತಂ</strong> = ದ್ವೈತರಹಿತವಾದ, <strong>ಹೃದಿ ಪದ್ಮ ಮಧ್ಯನಿಲಯಂ</strong> = ಹೃದಯಕಮಲಮಧ್ಯದಲ್ಲಿರುವ, <strong>ನಿಶ್ಶೇಷಧೀಸಾಕ್ಷಿಣಮ್</strong> = ಸಕಲ ಬುದ್ಧಿವೃತ್ತಿಗಳಿಗೂ ಸಾಕ್ಷಿಯಾಗಿರುವ, <strong>ವೇದಾಂತೋಪನಿವಿಷ್ಟಬೋಧವಿಷಯಂ</strong> = ವೇದಾಂತಗಳಲ್ಲಿ ಹೇಳಿರುವ ಜ್ಞಾನಕ್ಕೆ ವಿಷಯವಾಗಿರುವ, <strong>ಯೋಗಿನಾಂ ಪ್ರತ್ಯಕ್ತಯಾ ಅನುಭೂತಂ</strong> = ಯೋಗಿಗಳಿಗೆ ಪ್ರತ್ಯಗಾತ್ಮರೂಪದಿಂದ ಅನುಭವಕ್ಕೆ ಬರುತ್ತಿರುವಂಥ, <strong>ತಂ</strong> <strong>ಪರಮೇಶ್ವರಂ</strong> = ಆ ಪರಮೇಶ್ವರನನ್ನು, <strong>ಭಕ್ತ್ಯಾ</strong> = ಭಕ್ತಿಯಿಂದ, <strong>ಪ್ರಣಿಪತ್ಯ</strong> = ನಮಸ್ಕರಿಸಿ, <strong>ವೇದಶಿರಸಃ</strong> = ತೈತ್ತಿರೀಯೋಪನಿಷತ್ತಿಗೆ, <strong>ಸದ್ವಾರ್ತಿಕಂ</strong> = ಶ್ರೇಷ್ಠವಾದ ವಾರ್ತಿಕವನ್ನು, <strong>ವಕ್ಷ್ಯಾಮಿ</strong> = ಹೇಳುವೆನು.</p>
		<p class="description"><strong>ಭಾವಾರ್ಥ</strong>: ಸತ್ಯಜ್ಞಾನಾನಂತಸ್ವರೂಪನಾಗಿರುವ, ಯೋಗಿಗಳಿಗೆ ಅನುಭವಗಮ್ಯನಾದ ಪರಮಾತ್ಮನನ್ನು ಭಕ್ತಿಯಿಂದ ನಮಿಸಿ ನಾನು ಈಗ ತೈತ್ತಿರೀಯೋಪನಿಷತ್ ಭಾಷ್ಯಗಳಿಗೆ ಶ್ರೇಷ್ಠವಾದ ಹಾಗೂ ಶುದ್ಧವಾದ ವಾರ್ತಿಕವನ್ನು ಬರೆಯುವೆನು.</p>
		<p class="text-center">(ತೈತ್ತಿರೀಯಭಾಷ್ಯವಾರ್ತಿಕದ ಪ್ರಾರಂಭದ ಮಂಗಳಶ್ಲೋಕವಿದು)</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.15">
		<p class="intro-shloka">॥ಓಂ ಪ್ರಮಾಣತತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಪ್ರಮಾಣಾನಾಂ ಪ್ರಮಾಣತ್ವಂ ಸಾಕ್ಷಿಚೈತನ್ಯಸಂನಿಧೇಃ।<br />ಪ್ರತ್ಯಕ್ ಚೈತನ್ಯನಿಷ್ಠಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 15</span><br /><span class="num">289.</span> ಆತ್ಮನಿಂದಲೇ ಪ್ರಮಾಣಗಳ ಸತ್ತೆ</h1>
		<p class="bhashya-verse">ಪ್ರಮಾಣಾನಾಂ ಪ್ರಮಾಣತ್ವಂ ನ ಸ್ವರೂಪಪ್ರಮೇಯತಾ।<br />ನ ಚ ಮಾನಾಂತರಾದಿಷ್ಟಂ ತಯೋಸ್ತುಲ್ಯಸ್ವಭಾವತಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಮ್ ೪-೪-೩೩೯</p>
		<p class="bhashya-verse-meaning"><strong>ಅನ್ವಯಾರ್ಥ: ಪ್ರಮಾಣಾನಾಂ </strong> = ಪ್ರಮಾಣಗಳ, <strong>ಪ್ರಮಾಣತ್ವಂ</strong> = ಪ್ರಮಾಣತ್ವವು, <strong>ನ ಸ್ವರೂಪಪ್ರಮೇಯತಾ</strong> = ತಮ್ಮ ಸ್ವರೂಪವನ್ನು ತಿಳಿಯುವುದರಿಂದ ಅಲ್ಲ, <strong>ಚ</strong> = ಮತ್ತು, <strong>ಮಾನಾಂತರಾತ್ ನ ಇಷ್ಟಂ</strong> = ಬೇರೆ ಪ್ರಮಾಣಗಳಿಂದಲೂ ಪ್ರಮಾಣತ್ವವು ಇಷ್ಟವಲ್ಲ. ಏಕೆಂದರೆ, <strong>ತಯೋಃ</strong> = ಅವೆರಡಕ್ಕೂ, <strong>ತುಲ್ಯಸ್ವಭಾವತಃ</strong> = ಸಮಾನವಾದ ಸ್ವಭಾವವೇ ಇರುವುದರಿಂದ.</p>
		<p class="description"><strong>ಭಾವಾರ್ಥ</strong>: ಪ್ರಮಾಣಗಳು ಪ್ರಮಾಣವಾಗಿರುವುದು ತಮ್ಮನ್ನೇ ತಿಳಿಸುವುದರಿಂದ ಅಲ್ಲ , ಅಥವಾ ಬೇರೆಯ ಪ್ರಮಾಣಗಳಿಂದಲೂ ಇವು ಪ್ರಮಾಣವೆನಿಸಿರುವುದಿಲ್ಲ. ಏಕೆಂದರೆ ಆ ಎರಡೂ, ಪ್ರಮಾಣಗಳೇ ಆಗಿರುತ್ತವೆಯಲ್ಲವೆ?</p>
		<p class="description"><strong>ವಿವರಣೆ</strong>: ಪ್ರಮಾಣಗಳನ್ನು ಪ್ರಮಾಣಗಳಿಂದ ತಿಳಿಯಬೇಕಾ ಗಿಲ್ಲ. ಅಥವಾ ತಮ್ಮನ್ನೇ ತಾವೂ ಪ್ರಮಾಣಗಳು ತಿಳಿಯಲಾರವು. ಆ ಪ್ರಮಾಣದಿಂದ ಈ ಪ್ರಮಾಣವನ್ನು ತಿಳಿಯಲು ಶಕ್ಯವಿಲ್ಲ. ಏಕೆಂದರೆ ಎರಡೂ ಪ್ರಮಾಣಗಳೇ ಆಗಿರುತ್ತವೆಯಲ್ಲ. ಆದ್ದರಿಂದ ಆತ್ಮನಿಂದಲೇ ಪ್ರಮಾಣಗಳಿಗೆ ಪ್ರಾಮಾಣ್ಯವು ಬಂದಿರುತ್ತದೆ. ಸಾಕ್ಷಿಸ್ವರೂಪನಾದ ಆತ್ಮನ ಸಂನಿಧಾನದಿಂದಲೇ ಪ್ರಮಾಣಗಳು ಪ್ರಮೇಯಗಳನ್ನು ತಿಳಿಸುತ್ತಾ ಪ್ರಮಾಣಗಳಾಗಿ ಮೆರೆಯುತ್ತಿವೆ ಎಂದು ತಿಳಿಯಬೇಕು. ಆದರೆ ಸಾಕ್ಷಿಸ್ವರೂಪನಾದ ಆತ್ಮನನ್ನು ಯಾವ ಪ್ರಮಾಣಗಳೂ ತಿಳಿಸಲಾರವು. ಏಕೆಂದರೆ ಆತ್ಮನು ಸ್ವಯಂಜ್ಯೋತಿಃಸ್ವರೂಪನಾಗಿದ್ದಾನೆ, ಮತ್ತು ಆತ್ಮನೇ ಪ್ರಮಾಣಗಳಿಗೂ ಪ್ರತ್ಯಗಾತ್ಮನಾಗಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.16">
		<p class="intro-shloka">॥ಓಮ್ ಅಹಂವೃತ್ತಿರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದೇಹಾದಿಪ್ರತ್ಯಯೇಭ್ಯೋಽಪಿ ಅಹಂವೃತ್ತಿಃ ಸಮೀಪಗಾ।<br />ಅಹಂವೃತ್ತೇಃ ಸಾಕ್ಷಿಭೂತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 16</span><br /><span class="num">290.</span> ಅಹಂವೃತ್ತಿಯ ಮಹಿಮೆ</h1>
		<p class="bhashya-verse">ಪ್ರತ್ಯಕ್ತ್ವಾದ್ ಅತಿಸೂಕ್ಷ್ಮತ್ವಾತ್ ಆತ್ಮದೃಷ್ಟ್ಯನುಶೀಲನಾತ್।<br />ಅತೋ ವೃತ್ತೀರ್ವಿಹಾಯಾನ್ಯಾಃ ಹ್ಯಹಂವೃತ್ತ್ಯೋಪಲಕ್ಷ್ಯತೇ॥</p>
		<p class="bhashya-verse-source">ನೈಷ್ಕರ್ಮಸಿದ್ಧಿಃ ೨-೫೫</p>
		<p class="bhashya-verse-meaning"><strong>ಅನ್ವಯಾರ್ಥ: ಪ್ರತ್ಯಕ್ ತ್ವಾತ್</strong> = ಅತ್ಯಂತ ಒಳಗಡೆಯಿರುವುದರಿಂದಲೂ, <strong>ಅತಿ ಸೂಕ್ಷ್ಮತ್ವಾತ್</strong> = ಅತ್ಯಂತ ಸೂಕ್ಷ್ಮವಾಗಿರುವುದರಿಂದಲೂ, <strong>ಆತ್ಮದೃಷ್ಟಿ ಅನುಶೀಲನಾತ್</strong> = ನಾನು ಎಂಬ ಬುದ್ಧಿಯು ಅನುಸರಿಸಿಕೊಂಡು ಬರುತ್ತಿರುವುದರಿಂದಲೂ, <strong>ಅತಃ</strong> = ಈ ಮೂರು ಕಾರಣಗಳಿಂದ, <strong>ಅನ್ಯಾಃ ವೃತ್ತೀಃ</strong> = ಬೇರೆಯ ವೃತ್ತಿಗಳನ್ನು, <strong>ವಿಹಾಯ</strong> = ಬಿಟ್ಟು, <strong>ಅಹಂವೃತ್ತ್ಯಾ ಹಿ </strong> = ನಾನು ಎಂಬ ಅಹಂವೃತ್ತಿಯಿಂದಲೇ, <strong>ಉಪಲಕ್ಷ್ಯತೇ</strong> = ಆತ್ಮನು ಗುರುತಿಸಲ್ಪಡುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಸಾಕ್ಷಿಸ್ವರೂಪನಾದ ಪ್ರತ್ಯಗಾತ್ಮನು ‘ನಾನು’ ‘ನಾನು’ ಎಂಬ ವೃತ್ತಿಯಿಂದಲೇ ತೋರುತ್ತಿರುವುದಕ್ಕೆ ಮೂರು ಕಾರಣಗಳಿರುತ್ತವೆ: ಅಹಂ ಎಂಬುದು ಅತ್ಯಂತ ಒಳಗಡೆ ಇದೆ, ನಾನು ಎಂಬುದು ಅತ್ಯಂತ ಸೂಕ್ಷ್ಮವಾಗಿದೆ, ಮತ್ತು ನಾನು ಎಂಬುದು ಆತ್ಮನ ಜೊತೆಯಲ್ಲಿಯೇ ಅನುಸರಿಸಿಕೊಂಡೇ ಬರುತ್ತಿದೆಯಾದ್ದರಿಂದ.</p>
		<p class="description"><strong>ವಿವರಣೆ</strong>: ಆತ್ಮನಿಗೆ ಶರೀರ, ಇಂದ್ರಿಯ, ಮನಸ್ಸು, ಬುದ್ಧಿ , ಪ್ರಾಣ, ಅಹಂ—ಎಂಬ ಉಪಾಧಿಗಳಿದ್ದರೂ ಏಕೆ ಆತ್ಮನು ಅಹಂ ರೂಪದಿಂದಲೇ ಅನುಭವದಲ್ಲಿ ತೋರುತ್ತಿದ್ದಾನೆ? ಎಲ್ಲರೂ ತಮ್ಮನ್ನು ‘ನಾನು’, ‘ನಾನು’ ಎಂದೇ ಕರೆಯುತ್ತಿದ್ದಾರಲ್ಲ? ಏಕೆ? ಅಹಂವೃತ್ತಿಯ ವಿಶೇಷವೇನು? ಎಂಬ ಪ್ರಶ್ನೆಗೆ ಇಲ್ಲಿ ಉತ್ತರವಿದೆ: ಅಹಂವೃತ್ತಿಯು ಪ್ರತ್ಯಗಾತ್ಮನಿಗೆ ಹತ್ತಿರವಾಗಿದೆ, ಅತಿ ಸೂಕ್ಷ್ಮವಾಗಿದೆ ಮತ್ತು ಆತ್ಮದೃಷ್ಟಿಯನ್ನು ಅನುಸರಿಸಿಕೊಂಡೇ ತೋರುತ್ತಿದೆಯಾದ್ದರಿಂದ ಅಹಂ ಪ್ರತ್ಯಯವು ಪರಮಾರ್ಥನಾದ ಪ್ರತ್ಯಗಾತ್ಮನಿಗೆ ತುಂಬಾ ಸಮೀಪವಿದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.17">
		<p class="intro-shloka">॥ಓಂ ಸರ್ವಸಮರ್ಥಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸಮರ್ಥಾ ಬ್ರಹ್ಮವಿದ್ಯಾ ಹಿ ನಿವರ್ತಯತಿ ಬಂಧನಮ್।<br />ಬ್ರಹ್ಮವಿದ್ಯಾಸಮರ್ಥಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 17</span><br /><span class="num">291.</span> ಮಾಯಾ ಹಾಗೂ ವಿದ್ಯಾ</h1>
		<p class="bhashya-verse">ಸರ್ವಾನಾಚ್ಛಾದಯೇನ್ಮಾಯಾ ವಿದ್ಯಾ ವ್ಯಾಕ್ಷಿಪ್ಯ ದರ್ಶಯೇತ್।<br />ಪ್ರತ್ಯಭಿಜ್ಞೈವ ಸರ್ವೇಷಾಂ ಪ್ರಮಾಣಾನಾಂ ಚ ಸಾಧನಮ್॥</p>
		<p class="bhashya-verse-source">ಮಾನಸೋಲ್ಲಾಸ ೭-೧೬</p>
		<p class="bhashya-verse-meaning"><strong>ಅನ್ವಯಾರ್ಥ: ಮಾಯಾ</strong> = ಮಾಯೆಯು, <strong>ಸರ್ವಾನ್</strong> = ಎಲ್ಲರನ್ನೂ, <strong>ಆಚ್ಛಾದಯೇತ್</strong> = ತನ್ನ ಶಕ್ತಿಯಿಂದ ಮುಚ್ಚಿಹಾಕುತ್ತದೆ. ಆದರೆ, <strong>ವಿದ್ಯಾ</strong> = ವಿದ್ಯೆಯು, <strong>ವ್ಯಾಕ್ಷಿಪ್ಯ</strong> = ಮಾಯೆಯನ್ನು ತೆಗೆದುಹಾಕಿ, <strong>ದರ್ಶಯೇತ್</strong> = ನಿಜವಾದ ಆತ್ಮನನ್ನು ತೋರಿಸುತ್ತದೆ. <strong>ಪ್ರತ್ಯಭಿಜ್ಞಾ ಏವ</strong> = ಪ್ರತ್ಯಭಿಜ್ಞೆಯೇ, <strong>ಸರ್ವೇಷಾಂ</strong> <strong>ಪ್ರಮಾಣಾನಾಂ</strong> = ಎಲ್ಲಾ ಪ್ರಮಾಣಗಳಿಗೂ, <strong>ಸಾಧನಂ</strong> = ಸಾಧನವಾಗಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಎಲ್ಲ ಜೀವರಿಗೂ ಅವರ ಪರಮಾರ್ಥಸ್ವರೂಪವನ್ನು ಮುಚ್ಚಿಹಾಕಿ ಮರೆಮಾಡುವುದೇ ಮಾಯಾಶಕ್ತಿಯ ಸ್ವಭಾವ. ಈ ಪರದೆಯನ್ನು ದೂರಮಾಡಿ ಅವರ ನಿಜಸ್ವರೂಪವನ್ನು ತೋರಿಸುವುದೇ ವಿದ್ಯೆಯ ಸ್ವಭಾವ. ಎಲ್ಲಾ ಪ್ರಮಾಣಗಳಿಗೂ ಪ್ರತ್ಯಭಿಜ್ಞಾನವೇ ಸಾಧನವಾಗಿರುತ್ತದೆ.</p>
		<p class="description"><strong>ವಿವರಣೆ</strong>: ಈ ಶ್ಲೋಕದಲ್ಲಿ ಮಾಯೆಯ ಕೆಲಸವನ್ನೂ ಮತ್ತು ಆತ್ಮವಿದ್ಯೆಯ ಪ್ರಭಾವವನ್ನೂ ಸುಂದರವಾಗಿ ತಿಳಿಸಿರುತ್ತದೆ. ಮಾಯೆಯು ಜೀವರ ನಿಜಸ್ವರೂಪವನ್ನು ಮರೆಮಾಡಿ ಅವರನ್ನು ಸಂಸಾರಿಗಳನ್ನಾಗಿಸಿ ತೋರಿಸುತ್ತದೆ. ಆದರೆ ವಿದ್ಯೆಯು ಈ ಮಾಯೆಯನ್ನು ದೂರಮಾಡಿ ಅವರಿಗೆ ನಿಜಸ್ವರೂಪವನ್ನು ತೋರಿಸುತ್ತದೆ. ಮಾಯೆಯಿಂದ ಸಂಸಾರಬಂಧನವೂ, ಆತ್ಮವಿದ್ಯೆಯಿಂದ ಮಾಯಾನಿವೃತ್ತಿಯೂ ಉಂಟಾಗುತ್ತದೆ. ಹೀಗೆ ಪ್ರತ್ಯಭಿಜ್ಞಾನವೇ ಇಲ್ಲಿ ತೋರುತ್ತಿದೆ. ಆತ್ಮವಿದ್ಯೆಯಿಂದ ಮಾಯೆಯು ನಿವೃತ್ತವಾಗಲಾಗಿ ಆತ್ಮನ ಪರಮಾರ್ಥಸ್ವರೂಪವು ತೋರಿಕೊಳ್ಳುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.18">
		<p class="intro-shloka">॥ಓಂ ಸದ್ಯೋಮುಕ್ತಿವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಮೋಹಹಾನೇನ ಕೈವಲ್ಯನಿಷ್ಠಂ ಬ್ರಹ್ಮವಿದುತ್ತಮಮ್।<br />ಜೀವನ್ಮುಕ್ತಂ ಜ್ಞಾನನಿಷ್ಠಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 18</span><br /><span class="num">292.</span> ಜ್ಞಾನವೇ ಮುಕ್ತಿ</h1>
		<p class="bhashya-verse">ಪಶ್ಯನ್ ಪ್ರತಿಪೇದ ಇತಿ ಪ್ರಯೋಗಾದವಸೀಯತೇ।<br />ವಿದ್ಯಾಕಾಲೈವ ಕೃತ್ಸ್ನಾಪ್ತಿಃ ಇತಿ ತನ್ಮೋಹಹಾನತಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೪೪೩</p>
		<p class="bhashya-verse-meaning"><strong>ಅನ್ವಯಾರ್ಥ: ಪಶ್ಯನ್ ಪ್ರತಿಪೇದೇ</strong> = ‘ತಿಳಿಯುತ್ತಾ ಬ್ರಹ್ಮವನ್ನು ಹೊಂದಿದನು’, <strong>ಇತಿ</strong> = ಎಂದು, <strong>ಪ್ರಯೋಗಾತ್</strong> = ಶ್ರುತಿಯಲ್ಲಿ ಹೇಳಿರುವುದರಿಂದ, <strong>ತನ್ಮೋಹಹಾನತಃ</strong> = ಆತ್ಮನ ಮೋಹವು ನಾಶವಾಗಿಬಿಟ್ಟರೇ, <strong>ಕೃತ್ಸ್ನಾಪ್ತಿಃ</strong> = ಪೂರ್ಣಬ್ರಹ್ಮತ್ವವನ್ನು ಹೊಂದುತ್ತಾನೆ ಎಂದೂ, <strong>ವಿದ್ಯಾಕಾಲಾ ಏವ ಕೃತ್ಸ್ನಾಪ್ತಿಃ</strong> = ಬ್ರಹ್ಮವಿದ್ಯೆಯ ಸಮಕಾಲದಲ್ಲಿಯೇ ಬ್ರಹ್ಮಪ್ರಾಪ್ತಿಯೆಂದೂ, <strong>ಅವಸೀಯತೇ</strong> = ನಿರ್ಣಯಿಸಬೇಕು.</p>
		<p class="description"><strong>ಭಾವಾರ್ಥ: ಪಶ್ಯನ್</strong> = ತಿಳಿಯುತ್ತಾ , <strong>ಪ್ರತಿಪೇದೇ</strong> = ಬ್ರಹ್ಮಭಾವವನ್ನು ಹೊಂದಿದನು ಎಂದು ಶ್ರುತಿಯು ಹೇಳುತ್ತಿರುವುದರಿಂದ ಜ್ಞಾನಸಮಕಾಲದಲ್ಲಿಯೇ ಬ್ರಹ್ಮಪ್ರಾಪ್ತಿಯು ಎಂದು ತಿಳಿಯುತ್ತದೆ. ಅವಿದ್ಯಾನಾಶವೇ ಮುಕ್ತಿ ಎಂದೂ ತಿಳಿಯುತ್ತದೆ.</p>
		<p class="description"><strong>ವಿವರಣೆ</strong>: ಜ್ಞಾನವಾದಮೇಲೆ ಕಾಲಾಂತರದಲ್ಲಿ ದೇಶಾಂತರದಲ್ಲಿ ಬ್ರಹ್ಮಪ್ರಾಪ್ತಿಯಾಗುವುದು—ಎಂದು ಅರ್ಥವನ್ನು ಕಲ್ಪಿಸುವುದು ಸರಿಯಲ್ಲ. ಸ್ವರ್ಗಾದಿಲೋಕಗಳ ವಿಷಯದಲ್ಲಾದರೋ ಈಗ ಇಲ್ಲಿ ಕರ್ಮಗಳನ್ನು ಮಾಡಿದರೆ ಆಮೇಲೆ ಅಲ್ಲಿ ಸ್ವರ್ಗವು ಉಂಟಾಗುತ್ತದೆ ಎನ್ನುವುದು ಸರಿ, ಏಕೆಂದರೆ ಕರ್ಮಫಲಗಳೆಲ್ಲ ಮರಣಾನಂತರ ದೊರಕುತ್ತವೆ. ಮೊದಲು ಕರ್ಮಾನುಷ್ಠಾನಗಳು, ಆಮೇಲೆ ಆ ಕರ್ಮಗಳ ಫಲಗಳು. ಆದರೆ ಮೋಕ್ಷದ ವಿಷಯದಲ್ಲಿ ಮಾತ್ರ ಹಾಗಲ್ಲ. ಜ್ಞಾನಸಮಕಾಲದಲ್ಲಿಯೇ ಮೋಕ್ಷವು ದೊರಕುತ್ತದೆ ಎಂದು ತಿಳಿಯ ಬೇಕು. ‘<strong>ತದ್ಧೈತತ್ ಪಶ್ಯನ್ ಪ್ರತಿ ಪೇದೇ</strong>’ ಎಂದು ಶ್ರುತಿಯು ಹೇಳುತ್ತಿದೆ. ಆತ್ಮಜ್ಞಾನವೇ ಬ್ರಹ್ಮಪ್ರಾಪ್ತಿಯು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.19">
		<p class="intro-shloka">॥ಓಂ ಪ್ರಾಪ್ತಾಭಯಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅವಿದ್ಯಾದೋಷರಹಿತಃ ಪರಾನಂದಂ ಪ್ರಪದ್ಯತೇ।<br />ಅಭಯಬ್ರಹ್ಮನಿಷ್ಠಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 19</span><br /><span class="num">293.</span> ಅಭಯವೇ ಬ್ರಹ್ಮ</h1>
		<p class="bhashya-verse">ದೃಶ್ಯಾದಿಗುಣಹೀನೇಽಸ್ಮಿನ್ ನಿರವಿದ್ಯೋ ಯದಾಽಭಯಮ್।<br />ಸಾಕ್ಷಾದ್ ವೇತ್ತಿ ತದೈವಾಯಮಭಯಂ ವಿಂದತೇ ಪರಮ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೫೬</p>
		<p class="bhashya-verse-meaning"><strong>ಅನ್ವಯಾರ್ಥ: ನಿರವಿದ್ಯಃ</strong> = ಸಾಧಕನು ಅವಿದ್ಯೆಯನ್ನು ಕಳಚಿಕೊಂಡು, <strong>ಯದಾ</strong> = ಯಾವಾಗ, <strong>ದೃಶ್ಯಾದಿಗುಣಹೀನೇ ಅಸ್ಮಿನ್ (ಬ್ರಹ್ಮಣಿ )</strong> = ದೃಶ್ಯತ್ವಾದಿ ಗುಣಗಳಿಲ್ಲದ ಈ ಬ್ರಹ್ಮದಲ್ಲಿ , <strong>ಅಭಯಂ</strong> = ಅಭಯವನ್ನು, <strong>ಸಾಕ್ಷಾತ್ ವೇತ್ತಿ</strong> = ತಾನೇ ಎಂದು ಅನುಭವದಿಂದ ತಿಳಿಯುತ್ತಾನೆಯೋ, <strong>ತದಾ ಏವ</strong> = ಆ ಕೂಡಲೇ, <strong>ಅಯಂ</strong> = ಈ ಸಾಧಕನು, <strong>ಪರಂ</strong> = ಹೆಚ್ಚಿನ, <strong>ಅಭಯಂ</strong> = ಅಭಯವನ್ನು, <strong>ವಿಂದತೇ</strong> = ಹೊಂದುತ್ತಾನೆ.</p>
		<p class="description"><strong>ಭಾವಾರ್ಥ:</strong> ಅದೃಶ್ಯತ್ವಾದಿಗುಣಗಳಿಂದ ಕೂಡಿರುವ ಪರಬ್ರಹ್ಮವೇ ತಾನೆಂದು ತಿಳಿದಕೂಡಲೇ ಆ ಸಾಧಕನು ಆ ಅಭಯಬ್ರಹ್ಮವನ್ನೇ ಹೊಂದಿಬಿಡುತ್ತಾನೆ.</p>
		<p class="description">ವಿವರಣೆ<strong>:</strong> ಬ್ರಹ್ಮಪ್ರಾಪ್ತಿಯು ಸಾಧಕನಿಗೆ ಯಾವಾಗ? ಎಲ್ಲಿ? ಹೇಗೆ ಆಗುತ್ತದೆ? ಈ ಪ್ರಶ್ನೆಗಳಿಗೆ ಇಲ್ಲಿ ಉತ್ತರವಿದೆ: ಬ್ರಹ್ಮವು ಅದೃಶ್ಯವೂ, ಅಶರೀರವೂ, ಅನಿರುಕ್ತವೂ, ಅನಿಲಯನವೂ, ಅಭಯವೂ ಆಗಿರುತ್ತದೆ. ಈ ಬ್ರಹ್ಮವೇ ಸರ್ವರಿಗೂ ಪ್ರತ್ಯಗಾತ್ಮನಾಗಿರುತ್ತದೆ. ಮುಮುಕ್ಷುವಾದ ಸಾಧಕನು ಬ್ರಹ್ಮವಿದ್ಯೆಯಿಂದ ತನ್ನ ಅವಿದ್ಯೆಯನ್ನು ಕಳೆದುಕೊಂಡು, ವಿಚಾರದಿಂದ ಹಾಗೂ ವಿವೇಕದಿಂದ ಈ ಬ್ರಹ್ಮವೇ ತಾನಾಗಿದ್ದೇನೆ ಎಂದು ತಿಳಿದಕೂಡಲೇ ಅವನು ಅಭಯವಾದ ಬ್ರಹ್ಮವೇ ಆಗಿಬಿಡುತ್ತಾನೆ. ಬ್ರಹ್ಮಜ್ಞಾನವೇ ಅಭಯಬ್ರಹ್ಮಪ್ರಾಪ್ತಿಯು. ಅದ್ವಿತೀಯಬ್ರಹ್ಮವೇ ತಾನೆಂದು ತಿಳಿದಮೇಲೆ, ತನಗಿಂತ ಭಿನ್ನವಾದ ವಸ್ತುಗಳೇ ಇಲ್ಲದ್ದರಿಂದ, ಇನ್ನು ಬ್ರಹ್ಮಜ್ಞಾನಿಗೆ ಯಾರಿಂದ ಭಯ?</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.20">
		<p class="intro-shloka">॥ಓಂ ಕಾಮಹೇತುರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅನಿತ್ಯಂ ನಶ್ವರಂ ಚೈವ ಕಾಮಕರ್ಮೋದ್ಭವಂ ಫಲಮ್।<br />ಕಾಮಹೇತುವಿನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 20</span><br /><span class="num">294.</span> ಪಡೆದದ್ದೆಲ್ಲವೂ ನಶ್ವರವೇ</h1>
		<p class="bhashya-verse">ಕ್ಷಯಿಷ್ಣು ಸಾಧನಾಧೀನಂ ಫಲಂ ಬುದ್ಧ್ವಾ ವಿತೃಷ್ಣತಃ।<br />ಕಾಮಹೇತೋಃ ಅನುಚ್ಛಿತ್ತೇಃ ಅಪರಾತ್ ಪರಮೀಪ್ಸತಿ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೨೧</p>
		<p class="bhashya-verse-meaning"><strong>ಅನ್ವಯಾರ್ಥ: ಸಾಧನಾಧೀನಂ</strong> = ಸಾಧನಗಳಿಗೆ ಅಧೀನವಾದ, <strong>ಫಲಂ</strong> = ಫಲವು, <strong>ಕ್ಷಯಿಷ್ಣು</strong> = ನಾಶವಾಗುವಂಥದ್ದು , <strong>ಇತಿಬುದ್ಧ್ವಾ</strong> = ಎಂದು ತಿಳಿದು, ಸಾಧಕನು, <strong>ವಿತೃಷ್ಣತಃ</strong> = ಆ ಫಲದಿಂದ ವಿರಕ್ತನಾಗಿ, ಆದರೆ ಇನ್ನೂ, <strong>ಕಾಮಹೇತೋಃ</strong> = ಕಾಮಕ್ಕೆ ಕಾರಣವಾದ ಅವಿದ್ಯೆಯು, <strong>ಅನುಚ್ಛಿತ್ತೇಃ</strong> = ನಾಶವಾಗದಿರುವುದರಿಂದ, <strong>ಅಪರಾತ್</strong> = ಕೀಳಾದ ಕರ್ಮಫಲದಿಂದ ಬಿಟ್ಟೆದ್ದು, <strong>ಪರಂ</strong> = ಹೆಚ್ಚಿನದಾದ ಮೋಕ್ಷವನ್ನೇ, <strong>ಈಪ್ಸತಿ</strong> = ಬಯಸುವವನಾಗಿ ವೇದಾಂತ ವಿಚಾರದಲ್ಲಿ ಪ್ರವೃತ್ತನಾಗುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಕರ್ಮೋಪಾಸನೆಗಳನ್ನು ಮಾಡಿ ಪಡೆದುಕೊಂಡ ಫಲಗಳೆಲ್ಲವೂ ಅನಿತ್ಯ, ಕ್ಷಯಿಷ್ಣು ಎಂದು ತಿಳಿದ ಸಾಧಕನು ಅವುಗಳಿಂದ ವಿರಕ್ತನಾಗುತ್ತಾನೆ. ಕಾಮಕ್ಕೆ ಕಾರಣವಾದ ಅವಿದ್ಯೆಯನ್ನು ಪರಿಹರಿಸಿಕೊಳ್ಳುವುದಕ್ಕಾಗಿ ಆತ್ಮವಿದ್ಯೆಯಲ್ಲಿ ಪ್ರವೃತ್ತನಾಗುತ್ತಾನೆ.</p>
		<p class="description"><strong>ವಿವರಣೆ</strong>: ಸಾಧನೆಗಳನ್ನು ಮಾಡಿ, ಅದರಿಂದ ಹೊಸದಾಗಿ ಪಡೆದುಕೊಂಡ ಫಲಗಳೆಲ್ಲವೂ ಆಗಂತುಕವಾದ್ದರಿಂದ ನಶ್ವರವೇ ಎಂದು ವಿವೇಕಿಯು ತಿಳಿಯುತ್ತಾನೆ. ಅನಂತರ ಆ ಕರ್ಮಮಾರ್ಗದಿಂದ ವಿರಕ್ತನಾಗಿ ಆತ್ಮಜ್ಞಾನಮಾರ್ಗದಲ್ಲಿಯೇ ಮುಂದುವರೆಯುತ್ತಾನೆ. ವೇದಾಂತವಿಚಾರದಿಂದ ಅವಿದ್ಯಾಕಾಮಕರ್ಮಗಳನ್ನು ಕಳೆದುಕೊಂಡು ಆತ್ಮಜ್ಞಾನದಿಂದ ಮೋಕ್ಷವನ್ನೇ ಹೊಂದಿ ಕೃತಾರ್ಥನಾಗುತ್ತಾನೆ. ಮೋಕ್ಷವು ಕರ್ಮಕಾರ್ಯವಲ್ಲದ್ದರಿಂದ ನಶ್ವರವಲ್ಲ , ಶಾಶ್ವತ. ಮೋಕ್ಷವು ಸಾಧನಾನುಷ್ಠಾನದಿಂದ ಪಡೆಯುವ ಫಲವಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.21">
		<p class="intro-shloka">॥ಓಂ ನರಾನಂದವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸರ್ವಸಾಧನಸಂಪನ್ನಃ ನರಾನಂದಂ ಪ್ರಪದ್ಯತೇ।<br />ಮಾನುಷಾನಂದತತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 21</span><br /><span class="num">295.</span> ಮಾನುಷಾನಂದವಿದು</h1>
		<p class="bhashya-verse">ಬಾಹ್ಯೈರಾಧ್ಯಾತ್ಮಿಕೈಶ್ಚೈವ ಸಂಪನ್ನಃ ಸಾಧನೈಃ ಪುಮಾನ್।<br />ಲಭತೇ ಯಮಸೌ ಹ್ಲಾದಂ ನರಾನಂದಃ ಸ ಉಚ್ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೦೦</p>
		<p class="bhashya-verse-meaning"><strong>ಅನ್ವಯಾರ್ಥ: ಬಾಹ್ಯೈಃ</strong> = ಹೊರಗಿನ, <strong>ಚ</strong> = ಮತ್ತು , <strong>ಆಧ್ಯಾತ್ಮಿಕೈಃ</strong> = ಒಳಗಿನ, <strong>ಸಾಧನೈಃ</strong> = ಸಾಧನಗಳಿಂದ, <strong>ಸಂಪನ್ನಃ</strong> = ಕೂಡಿಕೊಂಡಿರುವ, <strong>ಅಸೌ ಪುಮಾನ್</strong> = ಆ ಮಾನವನು, <strong>ಯಂ</strong> = ಯಾವ, <strong>ಹ್ಲಾದಂ</strong> = ಆನಂದವನ್ನು, <strong>ಲಭತೇ</strong> = ಹೊಂದುತ್ತಾನೆಯೋ, <strong>ಸಃ</strong> = ಅದು, <strong>ನರಾನಂದಃ</strong> = ಮನುಷ್ಯಾನಂದವು ಎಂದು, <strong>ಉಚ್ಯತೇ</strong> = ಕರೆಯಲ್ಪಡುತ್ತದೆ.</p>
		<p class="description"><strong>ಭಾವಾರ್ಥ</strong>: ಹೊರಗಿನ ಹಾಗೂ ಒಳಗಿನ ಸಕಲ ಸಂಪತ್ತುಗಳಿಂದಲೂ ಕೂಡಿಕೊಂಡವನಾಗಿ ಯಾವ ಸುಖವನ್ನು ಮನುಷ್ಯನು ಅನುಭವಿಸುತ್ತಾನೆಯೋ ಅದಕ್ಕೆ <strong>ಮಾನುಷ ಆನಂದ</strong> ಎಂದು ಹೆಸರು.</p>
		<p class="description"><strong>ವಿವರಣೆ</strong>: ಮಾನುಷ ಆನಂದದಿಂದ ಪ್ರಾರಂಭಿಸಿಕೊಂಡು ಮೇಲೆಮೇಲಕ್ಕೆ ಹೋಗುತ್ತಾ, ಕಟ್ಟಕಡೆಯದಾಗಿ ಬ್ರಹ್ಮಾನಂದವನ್ನು ತೋರಿಸಲು ಶ್ರುತಿ ಹೊರಟಿದೆ. ಸರಿ, ಹಾಗಾದರೆ, ಆ ಮನುಷ್ಯಾನಂದ ಎಂದರೆ ಏನು? ಎಂಬ ಪ್ರಶ್ನೆಗೆ ಉತ್ತರವಿದು: ಒಬ್ಬ ಆರೋಗ್ಯವಂತನಾಗಿರುವ ಮನುಷ್ಯನು, ತನ್ನ ದೃಢವಾದ ಶರೀರೇಂದ್ರಿಯ ಮನೋಬುದ್ಧಿಗಳಿಂದ, ಹಾಗೂ ಹೊರಗಿನ ಭೋಗಸಾಮಗ್ರಿಗಳಿಂದ ಪಡೆದುಕೊಳ್ಳುವ ಆನಂದವೇ ಮಾನುಷ ಆನಂದವು. ಆಧ್ಯಾತ್ಮಿಕ ಸಂಪತ್ತುಗಳಿಂದಲೂ, ಆಧಿಭೌತಿಕ ಸಂಪತ್ತುಗಳಿಂದಲೂ, ಆಧಿದೈವಿಕ ಸಂಪತ್ತುಗಳಿಂದಲೂ ಇವನು ಇಡೀ ಮಾನವಕುಲದಲ್ಲಿಯೇ ಅತಿ ಹೆಚ್ಚಿನ ಸುಖವನ್ನು ಅನುಭವಿಸುತ್ತಿರುವ ಅತ್ಯುತ್ತಮ ಸುಖೀ ಪುರುಷನು. ಇಂಥವನ ಈ ಆನಂದವು <strong>ಮಾನವಾನಂದವು</strong>.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.22">
		<p class="intro-shloka">॥ಓಂ ಸುಲಭಜ್ಞಾನವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದಶಮೋಽಹಮಿತಿ ಜ್ಞಾನಂ ಯಥಾ ಬ್ರಹ್ಮಾಸ್ಮಿ ತತ್ತಥಾ।<br />ಸ್ವಯಂ ಬ್ರಹ್ಮಾತ್ಮನಿಷ್ಠಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 22</span><br /><span class="num">296.</span> ಹತ್ತನೆಯವನಂತೆ ಬ್ರಹ್ಮಪ್ರಾಪ್ತಿ</h1>
		<p class="bhashya-verse">ದಶಮೋಽಸ್ಮೀತ್ಯತೋ ಜ್ಞಾನಾತ್ ಅಜ್ಞಾನಧ್ವಸ್ತಿವರ್ತ್ಮನಾ।<br />ದಶಮಾಪ್ತಿವದಾಪ್ತಿಃ ಸ್ಯಾತ್ ಬ್ರಹ್ಮಣೋಽಜ್ಞಾನಹಾನತಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೬</p>
		<p class="bhashya-verse-meaning"><strong>ಅನ್ವಯಾರ್ಥ: ದಶಮಃ ಅಸ್ಮಿ</strong> = ನಾನೇ ಹತ್ತನೆಯವನು ಆಗಿದ್ದೇನೆ, <strong>ಇತ್ಯತೋ ಜ್ಞಾನಾತ್</strong> = ಎಂಬ ಈ ಜ್ಞಾನದಿಂದ, <strong>ಅಜ್ಞಾನಧ್ವಸ್ತಿ ವರ್ತ್ಮನಾ</strong> = ಅಜ್ಞಾನವು ನಾಶವಾಗಿ ಅನಂತರ ಆ ಕ್ರಮದಿಂದಲೇ, <strong>ದಶಮ ಆಪ್ತಿವತ್ ಆಪ್ತಿಃ</strong> = ತಾನೇ ಹತ್ತನೆಯವನು ಎಂದು ಆಪ್ತಿಯಾಗುತ್ತದೆಯೋ, ಅದರಂತೆ, <strong>ಅಜ್ಞಾನಹಾನತಃ</strong> = ಅಜ್ಞಾನವು ಬಾಧಿತವಾಗಿಬಿಟ್ಟರೆ, <strong>ಬ್ರಹ್ಮಣಃ</strong> = ಪರಬ್ರಹ್ಮದಪ್ರಾಪ್ತಿಯು, <strong>ಸ್ಯಾತ್</strong> = ಆಗಿಬಿಡಬಹುದು.</p>
		<p class="description"><strong>ಭಾವಾರ್ಥ</strong>: ತಾನೇ ಹತ್ತನೆಯವನು ಎಂದು ತಿಳಿದ ಕೂಡಲೇ ಆ ಹತ್ತನೆಯವನು ಪ್ರಾಪ್ತನಾಗಿಬಿಡುತ್ತಾನಲ್ಲವೆ? ಅಲ್ಲಿ ಪುನಃ ಮಾಡಬೇಕಾದದ್ದಾಗಲೀ ಬಿಡಬೇಕಾದದ್ದಾಗಲೀ ಇಲ್ಲವಷ್ಟೆ? ಬ್ರಹ್ಮಜ್ಞಾನಮಾತ್ರದಿಂದ ಬ್ರಹ್ಮಪ್ರಾಪ್ತಿಯೂ ಕೂಡಲೇ ಆಗುತ್ತದೆ.</p>
		<p class="description"><strong>ವಿವರಣೆ</strong>: ವೇದಾಂತದಲ್ಲಿ ಜ್ಞಾನದಿಂದ ಬ್ರಹ್ಮಪ್ರಾಪ್ತಿಯನ್ನು ಹೇಳುತ್ತಾರೆ. ಇಲ್ಲಿ ಹೊಸದಾಗಿ ಬ್ರಹ್ಮವನ್ನು ಪಡೆದುಕೊಳ್ಳುವುದನ್ನು ವೇದಾಂತಗಳು ಹೇಳುತ್ತಿಲ್ಲ. ಬ್ರಹ್ಮವೇ ತಾನೆಂದು ತಿಳಿದನೆಂದರೆ ಅದೇ ಬ್ರಹ್ಮಪ್ರಾಪ್ತಿ ಎನಿಸುತ್ತದೆ. ಇದಕ್ಕೊಂದು ಉದಾಹರಣೆ: ‘ನಾನೇ ಹತ್ತನೆಯವನು’ ಎಂದು ತಿಳಿದ ಕೂಡಲೇ ಹತ್ತನೆಯವನು ಪ್ರಾಪ್ತನಾಗಿಬಿಡುತ್ತಾನಲ್ಲವೆ? ಮೊದಲು ದಶಮನ ಜ್ಞಾನ, ಆಮೇಲೆ ದಶಮನ ಪ್ರಾಪ್ತಿಯೆಂಬುದಿಲ್ಲ. ಹಾಗೆಯೇ ಆತ್ಮಜ್ಞಾನಕ್ಕೂ ಆತ್ಮಪ್ರಾಪ್ತಿಗೂ ಮಧ್ಯೆ ಕಾಲವೆಂಬುದೇ ಇಲ್ಲ. ಬ್ರಹ್ಮಜ್ಞಾನವೆಂದರೆ ಬ್ರಹ್ಮವೇ ತಾನೆಂದು ಅನುಭವದಿಂದ ತಿಳಿಯುವುದು ಎಂದರ್ಥ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.23">
		<p class="intro-shloka">॥ಓಂ ಜ್ಞಾನಮೂರ್ತಯೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸ ಏಷ ದಕ್ಷಿಣಾಮೂರ್ತಿಃ ಯೇನ ವ್ಯಾಪ್ತಮಿದಂ ಜಗತ್।<br />ದಕ್ಷಿಣಾಮೂರ್ತಿರೂಪಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 23</span><br /><span class="num">297.</span> ಇವನೇ ದಕ್ಷಿಣಾಮೂರ್ತಿ</h1>
		<p class="bhashya-verse">ಸ್ವೇಚ್ಛಯಾ ಸೃಷ್ಟಮಾವಿಶ್ಯ ವಿಶ್ವಂ ಯೋ ಮನಸಿ ಸ್ಥಿತಃ।<br />ಸ್ತೋತ್ರೇಣ ಸ್ತೂಯತೇಽನೇನ ಸ ಏವ ಪರಮೇಶ್ವರಃ॥</p>
		<p class="bhashya-verse-source">ಮಾನಸೋಲ್ಲಾಸ ೧-೩</p>
		<p class="bhashya-verse-meaning"><strong>ಅನ್ವಯಾರ್ಥ: ಸ್ವೇಚ್ಛಯಾ</strong> = ತನ್ನ ಇಚ್ಛೆಯಂತೆ, <strong>ಸೃಷ್ಟಂ</strong> = ತನ್ನಿಂದ ಸೃಷ್ಟಿಸಲ್ಪಟ್ಟ, <strong>ವಿಶ್ವಂ</strong> = ವಿಶ್ವವನ್ನು, <strong>ಆವಿಶ್ಯ</strong> = ಒಳಹೊಕ್ಕು, <strong>ಯಃ</strong> = ಯಾವ ಪರಮೇಶ್ವರನು, <strong>ಮನಸಿ</strong> = ಮನಸ್ಸಿನಲ್ಲಿ, <strong>ಸ್ಥಿತಃ</strong> = ಇದ್ದಾನೆಯೋ, <strong>ಸ</strong> <strong>ಏವ ಪರಮೇಶ್ವರಃ</strong> = ಆ ಪರಮೇಶ್ವರನೇ, <strong>ಅನೇನ ಸ್ತೋತ್ರೇಣ</strong> = ಈ ಸ್ತೋತ್ರದಿಂದ ಇಲ್ಲಿ , <strong>ಸ್ತೂಯತೇ</strong> = ಸ್ತುತಿಸಲ್ಪಡುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಯಾವ ಪರಮೇಶ್ವರನು ಈ ಪ್ರಪಂಚವನ್ನು ತನ್ನ ಸಂಕಲ್ಪಮಾತ್ರದಿಂದ ಸೃಷ್ಟಿಸಿ, ಅನಂತರ ತಾನೇ ಈ ಪ್ರಪಂಚವನ್ನು ಒಳಹೊಕ್ಕಿರುತ್ತಾನೆಯೋ, ಅವನನ್ನೇ ಇಲ್ಲಿ ಸ್ತೋತ್ರಮಾಡಲಾಗಿದೆ.</p>
		<p class="description"><strong>ವಿವರಣೆ</strong>: ಶ್ರೀಶಂಕರರು <strong>ದಕ್ಷಿಣಾಮೂರ್ತಿಸ್ತೋತ್ರ</strong>ವನ್ನು ಬರೆದಿದ್ದಾರೆ. ಇದು ದಕ್ಷಿಣಾಮೂರ್ತಿಸ್ತೋತ್ರಕ್ಕೆ ಸುರೇಶ್ವರರು ಬರೆದಿರುವ ವ್ಯಾಖ್ಯಾನ ರೂಪವಾದ ಶ್ಲೋಕ. ಇಲ್ಲಿ ದಕ್ಷಿಣಾಮೂರ್ತಿ ಎಂದರೆ ಸಾಕ್ಷಾತ್ ಪರಮೇಶ್ವರನೇ. ಈ ಪರಮೇಶ್ವರನು ಪಾರ್ವತಿಯ ಪತಿಯಾದ ಒಬ್ಬ ದೇವತೆಯಲ್ಲ. ಮತ್ತೇನೆಂದರೆ ಇವನು ಪರಬ್ರಹ್ಮವೇ. ಪರಮಾತ್ಮನೇ ಈ ವಿಶ್ವವನ್ನು ಸೃಷ್ಟಿಸಿ, ತಾನೇ ಈ ವಿಶ್ವದೊಳಗೆ ಜೀವ ರೂಪದಿಂದ ತೋರುತ್ತಿದ್ದಾನೆ. ಇವನೇ ದಕ್ಷಿಣಾಮೂರ್ತಿಯು. ಎಲ್ಲಾ ಜೀವಿಗಳಿಗೂ ಪ್ರತ್ಯಗಾತ್ಮರೂಪವಾದ ಪರಬ್ರಹ್ಮತತ್ತ್ವವೇ ದಕ್ಷಿಣಾಮೂರ್ತಿಯು. ಇವನನ್ನು ತಿಳಿದವನಿಗೆ ಅಮೃತತ್ವವು ದೊರಕುತ್ತದೆ. ಪರಮೇಶ್ವರನೇ ದಕ್ಷಿಣಾಮೂರ್ತಿರೂಪದಿಂದ ಸನಕಾದಿ ಋಷಿಗಳಿಗೆ ಪರಬ್ರಹ್ಮತತ್ತ್ವವನ್ನು ಮೌನವ್ಯಾಖ್ಯಾನದಿಂದ ತಿಳಿಸಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.24">
		<p class="intro-shloka">॥ಓಂ ಸಂಸಾರಭಾರರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅವಿದ್ಯಾರಹಿತೋ ಧೀರಃ ಮೋಕ್ಷಮಾಪ್ನೋತಿ ಶಾಶ್ವತಮ್।<br />ಭ್ರಾಂತಿಭಾರವಿಹೀನಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 24</span><br /><span class="num">298.</span> ಅವಿದ್ಯೆಯೇ ಭಾರ</h1>
		<p class="bhashya-verse">ಗುರುಭಾರಾವಸನ್ನಸ್ಯ ಭಾರಾಪನಯತೋ ಯಥಾ।<br />ಉತ್ಕೃಷ್ಯತೇ ಕ್ರಮಾತ್ ಸ್ವಾಸ್ಥ್ಯಂ ಸ್ವಾತ್ಮನ್ಯೇವಂ ತಮಃಕ್ಷಯಾತ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೨೦</p>
		<p class="bhashya-verse-meaning"><strong>ಅನ್ವಯಾರ್ಥ: ಗುರುಭಾರ ಅವಸನ್ನಸ್ಯ</strong> = ಹೆಚ್ಚಿನ ಭಾರದಿಂದ ಕುಗ್ಗಿರುವವನಿಗೆ, <strong>ಯಥಾ</strong> = ಹೇಗೆ, <strong>ಭಾರ ಅಪನಯತಃ</strong> = ಭಾರವನ್ನು ಇಳಿಸಿದ ಕೂಡಲೇ ಸುಖವು ದೊರಕುವುದೋ, <strong>ಏವಂ</strong> = ಹೀಗೆಯೇ, <strong>ತಮಃ ಕ್ಷಯಾತ್</strong> = ಅಜ್ಞಾನವನ್ನು ಕಳೆದುಕೊಳ್ಳುವುದರಿಂದ, <strong>ಕ್ರಮಾತ್</strong> = ಕ್ರಮವಾಗಿ, <strong>ಸ್ವಾತ್ಮನಿ</strong> <strong>ಏವ</strong> = ತನ್ನಲ್ಲಿಯೇ, <strong>ಸ್ವಾಸ್ಥ್ಯಂ</strong> = ಸ್ವಸ್ಥತೆಯ ಆನಂದವು, <strong>ಉತ್ಕೃಷ್ಯತೇ</strong> = ಹೆಚ್ಚಾಗುತ್ತದೆ.</p>
		<p class="description"><strong>ಭಾವಾರ್ಥ</strong>: ತನ್ನ ತಲೆಯಮೇಲೆ ದೊಡ್ಡ ಭಾರವನ್ನು ಹೊತ್ತಿರುವವನಿಗೆ ದುಃಖವು ಇರುತ್ತದೆ. ಆ ಭಾರವನ್ನು ತಲೆಯಿಂದ ಇಳಿಸಿದ ಮೇಲೆ ಅವನಿಗೆ ಸುಖವು ಆಗುತ್ತದೆಯಲ್ಲವೆ? ಅದರಂತೆಯೇ ಅವಿದ್ಯೆಯ ದೋಷವನ್ನು ಕಳೆದುಕೊಂಡಂತೆಲ್ಲಾ ಸಾಧಕನಿಗೆ ಮೋಕ್ಷಾನಂದದ ಅನುಭವವಾಗುತ್ತದೆ.</p>
		<p class="description"><strong>ವಿವರಣೆ</strong>: ಮೋಕ್ಷಾನಂದವು ಪ್ರತಿಯೊಬ್ಬನಿಗೂ ಸಹಜವಾಗಿ ಸ್ವತಃಸಿದ್ಧವೇ ಆಗಿರುತ್ತದೆ. ಆದರೆ ಅವಿದ್ಯಾದೋಷದಿಂದಾಗಿ ಅದು ಅವನಿಂದ ದೂರವಾದಂತಾಗಿರುತ್ತದೆ. ಅವಿದ್ಯಾನಿವೃತ್ತಿಯಾದಕೂಡಲೇ ಸ್ವಾಸ್ಥ್ಯವು ತಾನೇ ತೋರಿಕೊಳ್ಳುತ್ತದೆ. ತಲೆಯ ಮೇಲಿರುವ ಭಾರವನ್ನು ಇಳಿಸಿದ ಕೂಡಲೇ ಅವನಿಗೆ ಆರಾಮವಾಗುವಂತೆ. ಆರಾಮವೆಂಬುದು ಅವನಿಗೆ ಸಹಜವಾಗಿಯೇ ಇದ್ದರೂ, ತಲೆಯ ಮೇಲಿನ ಭಾರದಿಂದ ಆ ಆರಾಮವು ದೂರವಾದಂತಿತ್ತು. ಆ ಭಾರವನ್ನು ಇಳಿಸಿದ ಕೂಡಲೇ ಆ ಸುಖವು ತೋರಿಕೊಳ್ಳುವಂತೆ. ಅವಿದ್ಯಾಕಾಮಕರ್ಮಗಳೆಂಬ ಭಾರದಿಂದ ಈ ಜೀವಾತ್ಮನಿಗೆ ಬ್ರಹ್ಮಾನಂದವು ತಪ್ಪಿಹೋದಂತಾಗಿದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.25">
		<p class="intro-shloka">॥ಓಂ ಮೋಹದೋಷರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಕರ್ಮಮಾರ್ಗೇ ನಿಯೋಗಃ ಸ್ಯಾತ್ ಜ್ಞಾನಮಾರ್ಗೇ ತು ನೈವ ಹಿ।<br />ಅವಿದ್ಯಾದೃಷ್ಟಿರಹಿತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 25</span><br /><span class="num">299.</span> ಮೋಹಧ್ವಂಸವೇ ಮುಕ್ತಿ</h1>
		<p class="bhashya-verse">ಅನ್ಯದೃಷ್ಟಾವಿವಾತೋಽತ್ರ ನ ನಿಯೋಗೋ ಮನಾಗಪಿ।<br />ಮೋಹಪ್ರಧ್ವಂಸಮಾತ್ರೇಣ ನಿವೃತ್ತೇ ರೋಗಹಾನಿವತ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೮</p>
		<p class="bhashya-verse-meaning"><strong>ಅನ್ವಯಾರ್ಥ: ಅನ್ಯದೃಷ್ಟೌ ಇವ</strong> = ಭಿನ್ನದೃಷ್ಟಿಯಲ್ಲಿ ಅಂದರೆ ಅವಿದ್ಯಾವಸ್ಥೆಯಲ್ಲಿ ಇರುವಂತೆ, <strong>ಅತಃ </strong>= ವಿದ್ಯಾವಸ್ಥೆಯಲ್ಲಿ, <strong>ನಿಯೋಗಃ</strong> = ವಿಧಿಯು, <strong>ಮನಾಕ್ ಅಪಿ</strong> = ಸ್ವಲ್ಪವೂ, <strong>ನ ಅಸ್ತಿ</strong> = ಇರುವುದಿಲ್ಲ. ಏಕೆಂದರೆ, <strong>ರೋಗಹಾನಿವತ್ ನಿವೃತ್ತೇ</strong> = ರೋಗವು ನಿವೃತ್ತಿಯಾಗುವಂತೆ, <strong>ಮೋಹಪ್ರಧ್ವಂಸಮಾತ್ರೇಣ</strong> = ಮೋಹವು ನಾಶವಾದಕೂಡಲೇ ಬ್ರಹ್ಮಪ್ರಾಪ್ತಿಯಾಗಿಬಿಡುತ್ತದೆ.</p>
		<p class="description"><strong>ಭಾವಾರ್ಥ</strong>: ಅವಿದ್ಯಾವಸ್ಥೆಯಲ್ಲಿ ನಿಯೋಗವು ಇರುತ್ತದೆ. ಆದರೆ ಜ್ಞಾನದ ವಿಷಯದಲ್ಲಿ ನಿಯೋಗವೆಂಬುದು ಹೊಂದುವುದಿಲ್ಲ. ರೋಗನಿವೃತ್ತಿಯಾಯಿತೆಂದರೆ ಸಹಜವಾಗಿ ಮೊದಲೇ ಇದ್ದ ಆರೋಗ್ಯವೇ ಪುನಃ ಬರುತ್ತದೆಯಲ್ಲವೆ? ಅದರಂತೆ.</p>
		<p class="description"><strong>ವಿವರಣೆ</strong>: ಅವಿದ್ಯಾವಸ್ಥೆಯಲ್ಲಿ ಎಂದರೆ ಭೇದಾವಸ್ಥೆಯಲ್ಲಿ ಕರ್ಮಗಳನ್ನು ಮಾಡಿ ಅನಂತರ ಹೊಸದಾಗಿ ಫಲಗಳನ್ನು ಹೊಂದಬೇಕು. ಮೊದಲು ವಿಧಿ, ಆಮೇಲೆ ಕರ್ಮಾನುಷ್ಠಾನ, ತದನಂತರ ಫಲಪ್ರಾಪ್ತಿ. ಹೀಗಾಗಿ ಇಲ್ಲಿ ನಿಯೋಗವು ಅವಶ್ಯವಾಗಿ ಬೇಕು. ಆದರೆ ಆತ್ಮಜ್ಞಾನದ ವಿಷಯದಲ್ಲಿ ಇಂಥ ನಿಯೋಗಕ್ಕೆ ಅವಕಾಶವೇ ಇಲ್ಲ. ಆತ್ಮನನ್ನು ಅರಿತಮೇಲೆ ಏನನ್ನಾದರೂ ಮಾಡಿ, ಅನಂತರ ಆತ್ಮನನ್ನು ಹೊಂದಬೇಕಾಗಿಲ್ಲ. ಆತ್ಮನನ್ನು ಅರಿತರೆ ಆತ್ಮನನ್ನು ಹೊಂದಿದಂತೆಯೇ. ರೋಗನಿವೃತ್ತಿಯಾಯಿತೆಂದರೆ ಅದಕ್ಕೇ ಇನ್ನೊಂದು ಹೆಸರು ಆರೋಗ್ಯಪ್ರಾಪ್ತಿ. ಆರೋಗ್ಯವೆಂಬುದು ಮೊದಲೇ ಇತ್ತಲ್ಲವೆ? ರೋಗನಿವೃತ್ತಿಗಿಂತ ಬೇರೆಯಾಗಿ ಆರೋಗ್ಯಪ್ರಾಪ್ತಿ ಎಂಬುದಿಲ್ಲವಷ್ಟೇ?</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.26">
		<p class="intro-shloka">॥ಓಂ ಬ್ರಹ್ಮಲೋಕವಿಮುಖಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅನಿತ್ಯಾ ದೇವಲೋಕಾದ್ಯಾಃ ಪ್ರಾಪ್ತತ್ವಾತ್ ಕರ್ಮಭಿರ್ಧ್ರುವಮ್।<br />ಪ್ರಾಪ್ಯಲೋಕವಿರಕ್ತಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 26</span><br /><span class="num">300.</span> ಸ್ವರ್ಗಾದಿಗಳೂ ಅಂತವುಳ್ಳವುಗಳೇ</h1>
		<p class="bhashya-verse">ತದಪ್ಯಸ್ಯ ತಥಾಭೂತಮಂತವತ್ತ್ವಾತ್ ಪ್ರತಿಕ್ಷಣಮ್।<br />ವಿಧ್ವಂಸಮೇತ್ಯಪಚಯಾತ್ ಕೋಷ್ಠಾಗಾರಾದಿವದ್ಧ್ರುವಮ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೬೭೪</p>
		<p class="bhashya-verse-meaning"><strong>ಅನ್ವಯಾರ್ಥ: ತಥಾಭೂತಂ</strong> = ಕಲ್ಪಕೋಟಿ ಶತವರ್ಷಗಳವರೆಗಿರುವಂಥ, <strong>ತತ್ ಅಪಿ</strong> = ಆ ಕರ್ಮಫಲವೂ ಕೂಡ, <strong>ಅಸ್ಯ</strong> = ಈ ಜ್ಞಾನಿಯ ದೃಷ್ಟಿಯಿಂದ, <strong> ಪ್ರತಿಕ್ಷಣಂ</strong> = ಕ್ಷಣಕ್ಷಣಕ್ಕೂ, <strong>ಅಂತವತ್ತ್ವಾತ್</strong> = ಬದಲಾಗುತ್ತಾ ಅಂತವುಳ್ಳದ್ದಾದ್ದರಿಂದ, <strong>ಅಪಚಯಾತ್</strong> = ಕ್ಷೀಣವಾಗುತ್ತಿರುವುದರಿಂದ, <strong>ಕೋಷ್ಠ</strong> <strong>ಆಗಾರ ಆದಿವತ್</strong> = ಕೊಠಡಿ, ಮನೆ ಮುಂತಾದವುಗಳಂತೆ, <strong>ಧ್ರುವಂ</strong> = ನಿಶ್ಚಿತವಾಗಿ, <strong>ವಿಧ್ವಂಸಂ</strong> = ನಾಶವನ್ನು, <strong>ಏತಿ</strong> = ಹೊಂದುತ್ತದೆ.</p>
		<p class="description"><strong>ಭಾವಾರ್ಥ</strong>: ಕಲ್ಪಕೋಟಿವರ್ಷಗಳವರೆಗೆ ಇದ್ದರೂ ಸಹ ಕರ್ಮಫಲಗಳು ನಾಶವುಳ್ಳವುಗಳೇ ಆಗಿರುತ್ತವೆ. ಎಂಥ ಅರಮನೆಯೇ ಆದರೂ ಒಡೆದು, ಮುರಿದು ಬಿದ್ದು ನಾಶವಾಗಲೇಬೇಕಲ್ಲವೆ?</p>
		<p class="description"><strong>ವಿವರಣೆ</strong>: ಕರ್ಮಫಲಗಳು ನಶ್ವರವೆಂದಾಗಲಿ; ಆದರೆ ಬ್ರಹ್ಮಲೋಕವು ಸಹಸ್ರಾರು ಕಲ್ಪಗಳವರೆಗೆ ಇರುತ್ತದೆಯಾದ್ದರಿಂದ ಅದು ನಿತ್ಯವಾಗಿರಬಹುದಲ್ಲವೇ? ಹೀಗಾಗಿ ಮೋಕ್ಷವು ಬೇಡವೇ ಬೇಡ, ಉಪಾಸನೆಗಳ ಫಲಗಳನ್ನೇ ಅನುಭವಿಸಿಕೊಂಡು ಅದನ್ನೇ ಮುಕ್ತಿಯೆಂದು ಭಾವಿಸಬಹುದಲ್ಲ! ಎಂದರೆ, ಹಾಗಲ್ಲ. ಎಷ್ಟೇ ವರ್ಷಗಳಿದ್ದರೂ ಆ ಬ್ರಹ್ಮಲೋಕವೂ ನಾಶವುಳ್ಳದ್ದೇ. ಈ ನಾಶವು ಕಣ್ಣಿಗೆ ಕಾಣಿಸದೇ ಇರಬಹುದು. ದೊಡ್ಡ ಅರಮನೆಯೇ ಆದರೂ, ಹಿಮಾಲಯವೇ ಆದರೂ ಕ್ಷಣಕ್ಷಣಕ್ಕೂ ಬದಲಾವಣೆಗೊಳ್ಳುತ್ತಾ ನಾಶವಾಗಿಬಿಡುತ್ತದೆ. ಆದರೆ ಮೋಕ್ಷವು ಮಾತ್ರ ನಶ್ವರವಲ್ಲ .</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.27">
		<p class="intro-shloka">॥ಓಮ್ ಅವಿದ್ಯಾತತ್ಕಾರ್ಯರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅವಿದ್ಯಯಾಽನರ್ಥಪ್ರಾಪ್ತಿಃ ವಿದ್ಯಯಾ ತು ನಿವರ್ತತೇ।<br />ಅವಿದ್ಯಾನರ್ಥರಹಿತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 27</span><br /><span class="num">301.</span> ಕರ್ತೃತ್ವವು ಅವಿದ್ಯಾಕಲ್ಪಿತ</h1>
		<p class="bhashya-verse">ತಸ್ಮಾದವಿದ್ಯಾಸಂಭೂತಕರ್ತೃ ಪ್ರತ್ಯಗವಿಕ್ರಿಯಮ್।<br />ಅವಿದ್ಯಾನರ್ಥತತ್ಕಾರ್ಯಪ್ರತ್ಯಾಖ್ಯಾನೇನ ಬೋಧ್ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೧</p>
		<p class="bhashya-verse-meaning"><strong>ಅನ್ವಯಾರ್ಥ: ತಸ್ಮಾತ್</strong> = ಆದ್ದರಿಂದ, <strong>ಅವಿದ್ಯಾ ಅನರ್ಥ ತತ್ಕಾರ್ಯ</strong> <strong>ಪ್ರತ್ಯಾಖ್ಯಾನೇನ</strong> = ಅವಿದ್ಯೆಯಿಂದ ಉಂಟಾದ ಅನರ್ಥ ಹಾಗೂ ಅದರ ಕಾರ್ಯಗಳನ್ನು ನಿರಾಕರಿಸುವುದರಿಂದ, <strong>ಅವಿದ್ಯಾಸಂಭೂತಕರ್ತೃ</strong> = ಅವಿದ್ಯೆಯಿಂದಾಗಿರುವ ಕರ್ತೃವನ್ನುಳ್ಳ, <strong>ಅವಿಕ್ರಿಯಂ</strong> = ವಿಕಾರಗಳಿಲ್ಲದ, <strong>ಪ್ರತ್ಯಕ್</strong> = ಪ್ರತ್ಯಗಾತ್ಮನು, <strong>ಬೋಧ್ಯತೇ</strong> = ವೇದಾಂತ ವಾಕ್ಯಗಳಿಂದ ತಿಳಿಸಲ್ಪಡುತ್ತಾನೆ.</p>
		<p class="description"><strong>ಭಾವಾರ್ಥ</strong> : ಆತ್ಮನೆಂದರೆ ಪ್ರತ್ಯಗಾತ್ಮನು, ಇವನು ನಿರಾಕಾರನೂ ನಿರ್ವಿಕಾರನೂ ಆಗಿರುತ್ತಾನೆ. ಆದರೆ ಅವಿದ್ಯೆಯಿಂದ ಇವನು ಕರ್ತೃವಾಗಿರುವಂತೆ ತೋರುತ್ತಿದ್ದಾನೆ. ಈ ಅವಿದ್ಯೆಯನ್ನು ವಿದ್ಯೆಯಿಂದ ಪರಿಹರಿಸುವುದರ ಮೂಲಕ ಶ್ರುತಿಯು ನಮಗೆ ಅಕರ್ತೃಸ್ವರೂಪನಾದ ಪ್ರತ್ಯಗಾತ್ಮನ ಸ್ವರೂಪವನ್ನು ತಿಳಿಸುತ್ತಿದೆ.</p>
		<p class="description"><strong>ವಿವರಣೆ</strong>: ಆತ್ಮನು ಸ್ವರೂಪದಿಂದ ಅಕರ್ತೃವೂ ಅಭೋಕ್ತೃವೂ ಆಗಿದ್ದಾನೆಯೇ ಹೊರತು ಆತ್ಮನಲ್ಲಿ ಕರ್ತೃತ್ವ ಭೋಕ್ತೃತ್ವಗಳು ಸಹಜವಾಗಿಲ್ಲ. ಇವೆರಡೂ ಅವಿದ್ಯೆಯಿಂದಲೇ ಪ್ರತ್ಯಗಾತ್ಮನಲ್ಲಿ ತೋರುತ್ತಿವೆ. ಶ್ರುತಿಯು ವಿದ್ಯೆಯನ್ನು ಉಪದೇಶಿಸಿ ಈ ಅವಿದ್ಯೆಯನ್ನು ನಾಶಮಾಡುತ್ತಿದೆ. ಇದರಿಂದ ಪ್ರತ್ಯಗಾತ್ಮನ ನಿಜವಾದ ಸ್ವರೂಪವು ಜಿಜ್ಞಾಸುಗಳಿಗೆ ತಿಳಿಯುತ್ತದೆ. ಆತ್ಮನು ನಿರುಪಾಧಿಕನೂ ನಿರ್ವಿಕಾರನೂ ಆಗಿರುತ್ತಾನೆ. ಅವಿದ್ಯಾನಿವೃತ್ತಿಯಾದರೆ ತಾನೇ ತಾನಾಗಿ ಆತ್ಮನ ಸ್ವರೂಪವು ಗೊತ್ತಾಗುತ್ತದೆ. ಆಗ ತಾನು ಕರ್ತೃವಲ್ಲವೆಂದೂ ಭೋಕ್ತೃವಲ್ಲವೆಂದೂ ಸಾಧಕನು ಸುಲಭವಾಗಿ ತಿಳಿದುಕೊಳ್ಳುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.28">
		<p class="intro-shloka">॥ಓಂ ಬ್ರಹ್ಮಾತ್ಮೈಕತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮೈವ ಚಾತ್ಮಾ ಹ್ಯಾತ್ಮೈವ ಬ್ರಹ್ಮೈವ ಪರಮಾರ್ಥತಃ।<br />ಬ್ರಹ್ಮಾತ್ಮೈಕ್ಯಸತತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 28</span><br /><span class="num">302.</span> ಇಬ್ಬರೂ ಒಂದೇ</h1>
		<p class="bhashya-verse">ಗುಹಾಯಾಂ ನಿಹಿತಂ ಯಸ್ಮಾತ್ ಏತಸ್ಮಾದಾತ್ಮನಸ್ತಥಾ।<br />ಬ್ರಹ್ಮಾತ್ಮಶಬ್ದಯೋಸ್ತಸ್ಮಾದ್ ಐಕಾರ್ಥ್ಯಮವಸೀಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೮೦</p>
		<p class="bhashya-verse-meaning"><strong>ಅನ್ವಯಾರ್ಥ: ಯೋ ವೇದ ನಿಹಿತಂ ಗುಹಾಯಾಂ</strong> ಎಂದೂ, <strong>ತಸ್ಮಾದ್ವಾ</strong> <strong>ಏತಸ್ಮಾದ್ ಆತ್ಮನಃ ಆಕಾಶಃ ಸಂಭೂತಃ</strong> ಎಂದೂ ಹೇಳುತ್ತಿರುವುದರಿಂದ, <strong>ಬ್ರಹ್ಮ ಆತ್ಮ ಶಬ್ದಯೋಃ</strong> = ಬ್ರಹ್ಮ ಮತ್ತು ಆತ್ಮ ಶಬ್ದಗಳಿಗೆ, <strong>ಐಕಾರ್ಥ್ಯಂ</strong> = ಏಕಾರ್ಥವೇ, <strong>ಅವಸೀಯತೇ</strong> = ಇದೆ ಎಂದು ನಿಶ್ಚಯಿಸಬೇಕು.</p>
		<p class="description"><strong>ಭಾವಾರ್ಥ: ಗುಹಾಯಾಂ ನಿಹಿತಂ</strong>,<strong> ಹೃದಯಗುಹೆ</strong>ಯಲ್ಲಿ ಅಡಕವಾಗಿದೆ ಎಂದೂ, <strong>ಆತ್ಮನಃ ಆಕಾಶಃ ಸಂಭೂತಃ</strong> ಆತ್ಮನಿಂದ ಆಕಾಶವು ಹುಟ್ಟಿದೆ ಎಂದೂ ಹೇಳಿರುವುದರಿಂದ, ಬ್ರಹ್ಮವೇ ಆತ್ಮ, ಆತ್ಮನೇ ಬ್ರಹ್ಮ—ಎಂದು ತಿಳಿಯಬೇಕು.</p>
		<p class="description"><strong>ವಿವರಣೆ: ಸತ್ಯಂ ಜ್ಞಾನಮನಂತಂ ಬ್ರಹ್ಮ</strong> ಎಂದು ಮಂತ್ರವು ಬ್ರಹ್ಮವನ್ನು ತಿಳಿಸುತ್ತಿದೆ. ಈ ಬ್ರಹ್ಮವು ಯಾವುದು? ಎಲ್ಲಿದೆ? ಎಂದರೆ, ಅದು ನಮ್ಮೆಲ್ಲರಿಗೂ ಆತ್ಮನೇ ಆಗಿದೆ–ಎಂದು ತಿಳಿಯಬೇಕು. ಏಕೆಂದರೆ ಶ್ರುತಿಯಲ್ಲಿ <strong>ಯೋ ವೇದ</strong> <strong>ನಿಹಿತಂ </strong>“<strong>ಗುಹಾಯಾಂ</strong>” ಎಂದು ಹೃದಯಗುಹೆಯಲ್ಲಿಯೇ ಬ್ರಹ್ಮವು ಅಡಕವಾಗಿದೆ ಎಂದು ಹೇಳುತ್ತಿದೆ. ಮತ್ತು <strong>ತಸ್ಮಾದ್ ವಾ ಏತಸ್ಮಾದ್</strong> ‘<strong>ಆತ್ಮನಃ</strong>’, ಈ <strong>ಆತ್ಮ</strong>ನಿಂದಲೇ ಆಕಾಶವು ಹುಟ್ಟಿದೆ ಎಂದೂ ಮಂತ್ರವು ಹೇಳುತ್ತಿದೆ. ಆದ್ದರಿಂದ ಆತ್ಮನೇ ಬ್ರಹ್ಮ, ಬ್ರಹ್ಮವೇ ಆತ್ಮ—ಎಂದು ತಿಳಿಯಬೇಕು. ಆತ್ಮನೆಂದರೆ ಅಸಂಸಾರಿಯಾದ ಬ್ರಹ್ಮವೆಂದೂ, ಬ್ರಹ್ಮವೆಂದರೆ ಪರಿಪೂರ್ಣನಾದ ಆತ್ಮನೆಂದೂ ತಿಳಿಯಬೇಕು. ಬ್ರಹ್ಮವೆಂದರೂ ಆತ್ಮನೆಂದರೂ ಒಂದೇ ಎಂದು ತಿಳಿಯಬೇಕು. ಆತ್ಮನಿಗೂ ಬ್ರಹ್ಮಕ್ಕೂ ಸ್ವರೂಪದಲ್ಲಿ ವ್ಯತ್ಯಾಸವೇ ಇಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.29">
		<p class="intro-shloka">॥ಓಂ ಸರ್ವದುಃಖಮೂಲಜ್ಞಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಕಾಮಕರ್ಮಾದಿದೋಷಾಣಾಂ ಕಾರಣಜ್ಞಂ ಮಹಾಮತಿಮ್।<br />ಅವಿದ್ಯಾಕಾಮರಹಿತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 29</span><br /><span class="num">303.</span> ಅವಿದ್ಯೆಯೇ ಅನರ್ಥಹೇತು</h1>
		<p class="bhashya-verse">ಅವಿದ್ಯಾಹೇತವಃ ಕಾಮಾಃ ಕಾಮಮೂಲಾಃ ಪ್ರವೃತ್ತಯಃ।<br />ಧರ್ಮಾಧರ್ಮೌ ಚ ತನ್ಮೂಲೌ ದೇಹೋಽನರ್ಥಾಶ್ರಯಸ್ತತಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೨೫</p>
		<p class="bhashya-verse-meaning"><strong>ಅನ್ವಯಾರ್ಥ: ಕಾಮಾಃ</strong> = ಕಾಮಗಳು, <strong>ಅವಿದ್ಯಾಹೇತವಃ</strong> = ಅವಿದ್ಯೆಯಿಂದ ಹುಟ್ಟಿರುತ್ತವೆ; <strong>ಪ್ರವೃತ್ತಯಃ</strong> = ಕರ್ಮಗಳು, <strong>ಕಾಮಮೂಲಾಃ</strong> = ಕಾಮದಿಂದ ಹುಟ್ಟಿರುತ್ತವೆ; <strong>ಚ</strong> = ಮತ್ತು, <strong>ಧರ್ಮಾಧರ್ಮೌ</strong> = ಧರ್ಮ ಮತ್ತು ಅಧರ್ಮಗಳು, <strong>ತನ್ಮೂಲೌ</strong> = ಪ್ರವೃತ್ತಿಯಿಂದ ಹುಟ್ಟಿರುತ್ತವೆ. <strong>ತತಃ</strong> = ಅನಂತರ, <strong>ದೇಹಃ</strong> = ಶರೀರವು, <strong>ಅನರ್ಥಾಶ್ರಯಃ</strong> = ಅನರ್ಥಗಳಿಗೆ ಮನೆಯಾಗಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಧರ್ಮಾಧರ್ಮಾನುಷ್ಠಾನದಿಂದ ದೇಹಪ್ರಾಪ್ತಿ. ಕಾಮಗಳಿಂದ ಧರ್ಮಾಧರ್ಮಾನುಷ್ಠಾನಗಳು. ಅದರಿಂದ ಶರೀರ ಪ್ರಾಪ್ತಿ. ಕಾಮಗಳಿಗೆ ಅವಿದ್ಯೆಯೇ ಮೂಲ. ವಿದ್ಯೆಯಿಂದಲೇ ಅವಿದ್ಯಾಕಾಮಕರ್ಮಗಳ ನಿವೃತ್ತಿಯಾಗಬೇಕು.</p>
		<p class="description"><strong>ವಿವರಣೆ</strong>: ಈ ದೇಹದಲ್ಲಿದ್ದುಕೊಂಡಿರುವ ಜೀವಾತ್ಮನಿಗೆ ಅನರ್ಥಗಳು ಇರುತ್ತವೆ. ಇದಕ್ಕೆ ಕಾರಣ, ಅವನು ಮಾಡಿರುವ ಪುಣ್ಯಪಾಪ ಕರ್ಮಗಳು. ಈ ಧರ್ಮಾಧರ್ಮಗಳಿಗೆ ಕಾಮವೇ ಕಾರಣವು. ಕಾಮಪ್ರೇರಿತನಾಗಿಯೇ ಮಾನವನು ಧರ್ಮಾಧರ್ಮಗಳನ್ನು ಮಾಡುತ್ತಾನೆ. ಕಾಮಕ್ಕೆ ಅವಿದ್ಯೆಯೇ ಕಾರಣವು. ಅಂತೂ ಸಂಸಾರದ ಎಲ್ಲಾ ಸುಖದುಃಖಗಳಿಗೂ ಅವಿದ್ಯೆಯೇ ಕಾರಣವು ಎಂದಾಯಿತಲ್ಲವೇ? ಅವಿದ್ಯೆಯೇ ಸರ್ವಾನರ್ಥಗಳಿಗೂ ಹೇತುವಾಗಿರುತ್ತದೆ. ಅವಿದ್ಯೆಯಿಂದಲೇ ಸಂಸಾರಪ್ರಾಪ್ತಿ , ಅವಿದ್ಯೆಯಿಂದಲೇ ಜನ್ಮಾಂತರಪ್ರಾಪ್ತಿ , ಆದ್ದರಿಂದ ಈ ಅವಿದ್ಯಾನಿವೃತ್ತಿಯೇ ಮೋಕ್ಷ. ಅವಿದ್ಯಾನಿವೃತ್ತಿಯೇ ಅಮೃತತ್ವವು. ಹೀಗಾಗಿ ಆತ್ಮವಿದ್ಯೆಯಿಂದಲೇ ಸರ್ವಾನರ್ಥನಿವೃತ್ತಿಯು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.30">
		<p class="intro-shloka">॥ಓಂ ಕೃತಕಫಲವಿರಕ್ತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಕೃತಂ ಸರ್ವಮನಿತ್ಯಂ ಚ ಅಕೃತಂ ಶಾಶ್ವತಂ ತಥಾ।<br />ಅಕೃತಾಮೃತನಿಷ್ಠಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 30</span><br /><span class="num">304.</span> ಕೃತಕವೆಲ್ಲವೂ ಅನಿತ್ಯವೇ!</h1>
		<p class="bhashya-verse">ಕೃತಸ್ಯ ಹಿ ಕ್ಷಯೋಽವಶ್ಯಮ್ ಅಕೃತಸ್ಯಾ ಕ್ಷಯಾತ್ಮತಾ।<br />ಪ್ರಸಿದ್ಧಾತೀವ ಜಗತಿ ಶ್ರುತ್ಯೈವಂ ತೇನ ಭಣ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೬೭೫</p>
		<p class="bhashya-verse-meaning"><strong>ಅನ್ವಯಾರ್ಥ: ಕೃತಸ್ಯ</strong> = ಉಂಟಾಗಿರುವ ಫಲವು, <strong>ಅವಶ್ಯಂ ಹಿ</strong> = ಅವಶ್ಯವಾಗಿ, <strong>ಕ್ಷಯಃ</strong> = ನಾಶವಾಗಲೇ ಬೇಕು, ಮತ್ತು <strong>ಅಕೃತಸ್ಯ</strong> = ಕೃತಕವಲ್ಲದ ಫಲವು, <strong>ಅಕ್ಷಯಾತ್ಮತಾ</strong> = ನಾಶವಾಗದಿರುವ ಸ್ವಭಾವದ್ದು ಎಂದು, <strong>ಜಗತಿ</strong> = ಲೋಕದಲ್ಲಿ , <strong>ಅತೀವ</strong> = ಚೆನ್ನಾಗಿಯೇ, <strong>ಪ್ರಸಿದ್ಧಾ</strong> = ಪ್ರಸಿದ್ಧವಾಗಿದೆ. <strong>ತೇನ</strong> = ಆದ್ದರಿಂದಲೇ, <strong>ಏವಂ</strong> = ಹೀಗೆ, <strong>ಶ್ರುತ್ಯಾ</strong> = ಶ್ರುತಿಯಿಂದ, <strong>ಭಣ್ಯತೇ</strong> = ಹೇಳಲ್ಪಡುತ್ತಿದೆ.</p>
		<p class="description"><strong>ಭಾವಾರ್ಥ</strong>: ಕೃತಕವಾದ ಕರ್ಮಫಲಗಳೆಲ್ಲವೂ ಅನಿತ್ಯವೆಂದೂ, ಅಕೃತಕವಾದ ಮೋಕ್ಷವು ಅಕ್ಷಯವೆಂದೂ ಲೋಕದಲ್ಲಿ ಎಲ್ಲರಿಗೂ ಚೆನ್ನಾಗಿಯೇ ತಿಳಿದಿದೆ. ಇದನ್ನೇ ಶ್ರುತಿಯೂ ಸಾರುತ್ತಿದೆ.</p>
		<p class="description"><strong>ವಿವರಣೆ</strong>: ಕೃತಕವಾದದ್ದು ಎಂದರೆ ಮಾಡಿ ಪಡೆದುಕೊಂಡದ್ದು ಎಂದರ್ಥ. ಹೊಸದಾಗಿ ಉಂಟಾದ ಫಲಕ್ಕೆ <strong>ಕೃತಕ</strong> ಎಂದು ಹೆಸರು. ಕರ್ಮಫಲಗಳೆಲ್ಲವೂ ಕೃತಕವೇ; ಆದ್ದರಿಂದಲೇ ಕರ್ಮಫಲಗಳೆಲ್ಲವೂ ನಾಶವಾಗಲೇಬೇಕು. ಆದರೆ ಯಾವುದು ಕೃತಕವಲ್ಲವೋ ಅದು ಮಾತ್ರ ನಶ್ವರವಲ್ಲ. ಏಕೆಂದರೆ ಇದು ಹೊಸದಾಗಿ ಉಂಟಾದ ಫಲವೇ ಅಲ್ಲ. ಮೋಕ್ಷವು ಹೊಸದಾಗಿ ಉಂಟಾದ ಫಲವೇ ಅಲ್ಲ. ಈ ನಿಯಮವು ಲೋಕದಲ್ಲಿ ಎಲ್ಲರಿಗೂ ತಿಳಿದದ್ದೇ. ಆದಿಯುಳ್ಳದ್ದಕ್ಕೆ ಅಂತವೂ ಇರಲೇಬೇಕಲ್ಲವೆ? ಹುಟ್ಟಿದ್ದು ಸಾಯಲೇಬೇಕಲ್ಲವೆ? ಉಂಟಾದದ್ದು ನಾಶವಾಗಲೇಬೇಕಲ್ಲವೆ? ಇದು ಎಲ್ಲರಿಗೂ ತಿಳಿದಿರುವ ನ್ಯಾಯವೇ ಆಗಿರುತ್ತದೆ. ಇದನ್ನೇ ಛಾಂದೋಗ್ಯ ಶ್ರುತಿಯೂ <strong>ಪುಣ್ಯಜಿತೋ ಲೋಕಃ</strong> <strong>ಕ್ಷೀಯತೇ</strong>—ಎಂದು ಹೇಳುತ್ತಿದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-010.31">
		<p class="intro-shloka">॥ಓಂ ವಿಶೇಷ್ಯಬ್ರಹ್ಮವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮೈವ ಹಿ ವಿಶೇಷ್ಯಂ ಸ್ಯಾತ್ ತ್ರಯಂ ಬ್ರಹ್ಮವಿಶೇಷಣಮ್।<br />ಸತ್ಯಂ ಜ್ಞಾನಮನಂತಂ ಚ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಅಕ್ಟೋಬರ್ 31</span><br /><span class="num">305.</span> ಈ ಮೂರೂ ವಿಶೇಷಣಗಳೇ</h1>
		<p class="bhashya-verse">ವಿಶೇಷಣವಿಶೇಷ್ಯತ್ವಾತ್ ಸತ್ಯಾದೀನ್ಯತ ಏವ ಚ।<br />ಚತ್ವಾರ್ಯೇಕವಿಭಕ್ತೀನಿ ನೀಲರಕ್ತೋತ್ಪಲಾದಿವತ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೪</p>
		<p class="bhashya-verse-meaning"><strong>ಅನ್ವಯಾರ್ಥ: ಅತ ಏವ</strong> = ಆದ್ದರಿಂದಲೇ, <strong>ಸತ್ಯಾದೀನಿ</strong> = ಸತ್ಯಂ, ಜ್ಞಾನಂ, ಅನಂತಂ, ಬ್ರಹ್ಮ—ಎಂಬ ಈ ನಾಲ್ಕು ಪದಗಳು, <strong>ಏಕವಿಭಕ್ತೀನಿ</strong> = ಪ್ರಥಮಾ ವಿಭಕ್ತಿಯ ಏಕವಚನದಲ್ಲಿಯೇ ಇರುತ್ತವೆ; <strong>ನೀಲರಕ್ತ ಉತ್ಪಲಾದಿವತ್</strong> = ನೀಲವಾದ, ರಕ್ತವಾದ ನೈದಿಲೆ ಮುಂತಾದ ಉದಾಹರಣೆಯಂತೆ, <strong>ವಿಶೇಷಣವಿಶೇಷ್ಯತ್ವಾತ್</strong> = ಈ ಪದಗಳು ವಿಶೇಷಣ ವಿಶೇಷ್ಯರೂಪವಾಗಿರುತ್ತವೆಯಾದ್ದರಿಂದ.</p>
		<p class="description"><strong>ಭಾವಾರ್ಥ</strong>: ನೀಲೋತ್ಪಲದಂತೆ ಅಥವಾ ರಕ್ತೋತ್ಪಲದಂತೆ ಇಲ್ಲಿ ಅರ್ಥವನ್ನು ಮಾಡಿಕೊಳ್ಳಬೇಕು. ಸತ್ಯಂ ಬ್ರಹ್ಮ , ಜ್ಞಾನಂ ಬ್ರಹ್ಮ, ಅನಂತಂ ಬ್ರಹ್ಮ—ಎಂದು ಬ್ರಹ್ಮಕ್ಕೆ ವಿಶೇಷಣವಾಗಿ ಸತ್ಯಂ ಜ್ಞಾನಂ ಅನಂತಂ ಎಂಬ ಮೂರೂ ಪದಗಳನ್ನು ಜೋಡಿಸಿಕೊಳ್ಳಬೇಕು.</p>
		<p class="description"><strong>ವಿವರಣೆ: ಸತ್ಯಂ ಜ್ಞಾನಂ ಅನಂತಂ ಬ್ರಹ್ಮ</strong>—ಎಂಬೀ ವಾಕ್ಯದಲ್ಲಿ ಬ್ರಹ್ಮಶಬ್ದವು ವಿಶೇಷ್ಯ, ಉಳಿದ ಮೂರೂ ಶಬ್ದಗಳು ವಿಶೇಷಣವಾಗಿರುತ್ತವೆ. ಸತ್ಯಂ ಬ್ರಹ್ಮ , ಜ್ಞಾನಂ ಬ್ರಹ್ಮ , ಅನಂತಂ ಬ್ರಹ್ಮ–ಎಂದು ಅನ್ವಯವನ್ನು ಮಾಡಿಕೊಂಡು ಅರ್ಥವನ್ನು ಮಾಡಿಕೊಳ್ಳಬೇಕು. ಸತ್ಯವೂ ಜ್ಞಾನವೂ ಅನಂತವೂ ಆದದ್ದೇ ಬ್ರಹ್ಮವು ಎಂದು ತಿಳಿಯಬೇಕು. ಸತ್ಯಜ್ಞಾನಅನಂತ ಶಬ್ದಗಳು ಅನ್ಯೋನ್ಯ ನಿಯಮ್ಯನಿಯಾಮಕಭಾವದಿಂದ ಬ್ರಹ್ಮಕ್ಕೆ ವಿಶೇಷಣಗಳಾಗಿರುತ್ತವೆ. ಬ್ರಹ್ಮವು ಕಾರಣ ವೆಂದೂ ಚಿನ್ಮಾತ್ರವೆಂದೂ ಅಪರಿಚ್ಛಿನ್ನವೆಂದೂ ತಿಳಿಯಬೇಕು. ಈ ಬ್ರಹ್ಮವೇ ನಮ್ಮೆಲ್ಲರಿಗೂ ಪ್ರತ್ಯಗಾತ್ಮನಾಗಿರುತ್ತದೆಂದೂ ತಿಳಿಯಬೇಕು. ಸತ್ಯಜ್ಞಾನಅನಂತಗಳು ಬ್ರಹ್ಮಕ್ಕೆ ಲಕ್ಷಣವಾಗಿವೆ, ವಿಶೇಷಣಗಳಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
</body>
</html>
