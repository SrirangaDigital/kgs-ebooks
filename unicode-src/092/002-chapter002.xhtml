<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸುರೇಶ್ವರ ಸಂವತ್ಸರ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-002.01">
		<p class="intro-shloka">॥ಓಂ ಜ್ಞಾನವಿಧೂತಪಾಪಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಮಾಯಯಾ ದೃಶ್ಯತೇ ಬ್ರಹ್ಮ ಜೀವಸಂಸಾರಿಭೇದತಃ।<br/>ಸರ್ವಮಾಯಾವಿನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರವರಿ  ೧</span><br /><span class="num">32. </span> ಮಾಯೆಯೆಂಬ ಪರದೆ</h1>
		<p class="bhashya-verse">ಈಷತ್ ಪ್ರಕಾಶನಾದೀಶೋ ಮಾಯಾಯವನಿಕಾವೃತಃ।<br/>ಸಮ್ಯಗಾವರಣಾಪಾಯೇ ಸಹಸ್ರಾಂಶುರಿವ ಸ್ಫುರೇತ್॥</p>
		<p class="bhashya-verse-source">ಮಾನಸೋಲ್ಲಾಸ ೭-೧೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಮಾಯಾಯವನಿಕಾವೃತಃ</strong> = ಮಾಯೆಯೆಂಬ ಪರದೆಯಿಂದ ಮುಚ್ಚಲ್ಪಟ್ಟವನಾಗಿ, <strong>ಈಶಃ</strong> = ಪರಮೇಶ್ವರನು, <strong>ಈಷತ್ ಪ್ರಕಾಶನಾತ್</strong> = ಸ್ವಲ್ಪವೇ ಪ್ರಕಾಶವುಳ್ಳವನಂತೆ ತೋರುತ್ತಿದ್ದಾನೆ. <strong>ಸಮ್ಯಕ್</strong> = ಸಂಪೂರ್ಣವಾಗಿ, <strong>ಆವರಣ ಅಪಾಯೇ</strong> = ಆ ಪರದೆಯನ್ನು ಪಕ್ಕಕ್ಕೆ ಸರಿಸಿಬಿಟ್ಟರೆ, ಈಶನು, <strong>ಸಹಸ್ರಾಂಶುಃ ಇವ</strong> = ಸೂರ್ಯನಂತೆ, <strong>ಸ್ಫುರೇತ್</strong> = ಚೆನ್ನಾಗಿ ಹೊಳೆಯುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಈಶ್ವರನೇ ಆಗಿದ್ದರೂ ಮಾಯಾಪರದೆಯಿಂದ ಆವೃತನಾಗಿ ಜೀವಾತ್ಮನಾಗಿ ಅಜ್ಞನಂತೆ ಆಗಿರುತ್ತಾನೆ. ಆದರೆ ಈ ಮಾಯಾ ಎಂಬ ಆವರಣವನ್ನು ವಿದ್ಯೆಯಿಂದ ತೆಗೆದುಹಾಕಿದರೆ ಇವನೇ ಸೂರ್ಯನಂತೆ ಈಶ್ವರನಾಗಿ ಹೊಳೆಯುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಈಶ್ವರನೇ ಆಗಿದ್ದರೂ ಮಾಯಾಪರದೆಯಿಂದ ಆವೃತನಾಗಿ ಜೀವಾತ್ಮನಾಗಿ ಅಜ್ಞನಂತೆ ಆಗಿರುತ್ತಾನೆ. ಆದರೆ ಈ ಮಾಯಾ ಎಂಬ ಆವರಣವನ್ನು ವಿದ್ಯೆಯಿಂದ ತೆಗೆದುಹಾಕಿದರೆ ಇವನೇ ಸೂರ್ಯನಂತೆ ಈಶ್ವರನಾಗಿ ಹೊಳೆಯುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-002.02">
		<p class="intro-shloka">॥ಓಂ ಅಲುಪ್ತದೃಷ್ಟಿವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದೃಷ್ಟೇರ್ದ್ರಷ್ಟಾ ಪ್ರತ್ಯಗಾತ್ಮಾ ಸಾಕ್ಷೀ ಕೂಟಸ್ಥ ಏವ ಚ।<br/>ನಿತ್ಯದೃಷ್ಟಿಸ್ವರೂಪಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರವರಿ  ೨</span><br /><span class="num">33. </span>  ಆತ್ಮನ ದೃಷ್ಟಿಯು ನಿತ್ಯ</h1>
		<p class="bhashya-verse">ಸ್ವಪ್ನವನ್ನ ಸುಷುಪ್ತೋಽತಃ ಸ್ವತ ಏವಾದ್ವಯತ್ವತಃ।<br/>ದ್ರಷ್ಟುರ್ದೃಷ್ಟೇರ್ನ ಲೋಪಃ ಸ್ಯಾತ್ ಸತ್ಯಮೇವಂ ಶ್ರುತೇರ್ವಚಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೬೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅತಃ</strong> = ಆದ್ದರಿಂದ, <strong>ಸ್ವಪ್ನವತ್</strong> = ಕನಸಿನಂತೆ, <strong>ಸುಷುಪ್ತಃ</strong> = ಸುಷುಪ್ತಿಯು, <strong>ನ</strong> = ಸುಳ್ಳಲ್ಲ. ಏಕೆಂದರೆ, <strong>ಸ್ವತಃ ಏವ</strong> = ಸ್ವರೂಪದಿಂದಲೇ, <strong>ಅದ್ವಯತ್ವತಃ</strong> = ಅದ್ವಯವಾಗಿರುವುದರಿಂದ; <strong>ದೃಷ್ಟೇಃ</strong> = ದೃಷ್ಟಿಯ, <strong>ದ್ರಷ್ಟುಃ</strong> = ದ್ರಷ್ಟೃವಿಗೆ, <strong>ಲೋಪಃ</strong> = ಲೋಪವೆಂಬುದು, <strong>ನ</strong> <strong>ಸ್ಯಾತ್</strong> = ಆಗಲಾರದು. <strong>ಏವಂ ಶ್ರುತೇಃ</strong> = ಹೀಗೆ ಹೇಳುತ್ತಿರುವ ಶ್ರುತಿಯ, <strong>ವಚಃ</strong> = ಮಾತು, <strong>ಸತ್ಯಂ</strong> = ಸತ್ಯವಾದದ್ದು.</p>
		<p class="description"><strong>ಭಾವಾರ್ಥ</strong>: ಕನಸಿನಲ್ಲಿ ಕಂಡದ್ದೆಲ್ಲ ಸುಳ್ಳಾಗಿರಬಹುದು. ಆದರೆ ಸುಷುಪ್ತಿಯೂ ಅದರಂತೆ ಸುಳ್ಳಲ್ಲ. ಏಕೆಂದರೆ ಸುಷುಪ್ತಿಯು ದ್ವಯವೇ ಇಲ್ಲದ ಸ್ಥಿತಿಯಾಗಿರುತ್ತದೆ. <strong>ನ</strong> <strong>ಹಿ ದ್ರಷ್ಟುರ್ದೃಷ್ಟೇಃ ವಿಪರಿಲೋಪೋ ವಿದ್ಯತೇ</strong> ಎಂದು ಶ್ರುತಿಯು ಹೇಳುತ್ತಿದೆಯಲ್ಲವೇ? ಈ ಮಾತು ಸತ್ಯವೇ ಆಗಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಕನಸಿನಲ್ಲಿ ಕಂಡದ್ದೆಲ್ಲ ಸುಳ್ಳಾಗಿರಬಹುದು. ಆದರೆ ಸುಷುಪ್ತಿಯೂ ಅದರಂತೆ ಸುಳ್ಳಲ್ಲ. ಏಕೆಂದರೆ ಸುಷುಪ್ತಿಯು ದ್ವಯವೇ ಇಲ್ಲದ ಸ್ಥಿತಿಯಾಗಿರುತ್ತದೆ. <strong>ನ</strong> <strong>ಹಿ ದ್ರಷ್ಟುರ್ದೃಷ್ಟೇಃ ವಿಪರಿಲೋಪೋ ವಿದ್ಯತೇ</strong> ಎಂದು ಶ್ರುತಿಯು ಹೇಳುತ್ತಿದೆಯಲ್ಲವೇ? ಈ ಮಾತು ಸತ್ಯವೇ ಆಗಿರುತ್ತದೆ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.03">
		<h1 class="level1-title" epub:type="title"><span class="date">ಫೆಬ್ರುವರಿ ೩</span><br /><span class="num">34.</span> ಅವಿದ್ಯಾನಾಶವೇ ಅನರ್ಥನಾಶ</h1>
		<p class="bhashya-verse">ಅಶೇಷಾನರ್ಥಮೂಲಸ್ಯ ಪ್ರತ್ಯಗಜ್ಞಾನರೂಪಿಣಃ।<br/>ಧ್ವಸ್ತೌ ಧ್ವಸ್ತಿರನರ್ಥಾನಾಂ ಪುಮರ್ಥಶ್ಚ ಸಮಾಪ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೮೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅಶೇಷ ಅನರ್ಥಮೂಲಸ್ಯ</strong> = ಸಕಲ ದುಃಖಗಳಿಗೂ ಮೂಲವಾಗಿರುವ, <strong>ಪ್ರತ್ಯಕ್ ಅಜ್ಞಾನರೂಪಿಣಃ</strong> = ಪ್ರತ್ಯಗಾತ್ಮನ ಅಜ್ಞಾನವು, <strong>ಧ್ವಸ್ತೌ ಸತ್ಯಾಂ</strong> = ನಾಶವಾಗಿಬಿಟ್ಟರೆ, <strong>ಅನರ್ಥಾನಾಂ</strong> = ಅನರ್ಥಗಳೆಲ್ಲವೂ, <strong>ಧ್ವಸ್ತಿಃ</strong> = ನಾಶವಾಗಿಬಿಡುತ್ತವೆ. <strong>ಚ</strong> = ಮತ್ತು , <strong>ಪುಮರ್ಥಃ</strong> = ಮೋಕ್ಷವೆಂಬ ಪುರುಷಾರ್ಥವೂ, <strong>ಸಮಾಪ್ಯತೇ</strong> = ದೊರಕಿಬಿಡುತ್ತದೆ.</p>
		<p class="description"><strong>ಭಾವಾರ್ಥ</strong>: ಮಾನವರ ಸರ್ವವಿಧ ದುಃಖಗಳಿಗೂ ಅಜ್ಞಾನವೇ ಕಾರಣವು. ಆತ್ಮಜ್ಞಾನದಿಂದ ಅಜ್ಞಾನವು ನಾಶವಾಗಿಬಿಟ್ಟರೆ, ಅದರ ಕಾರ್ಯವಾದ ಎಲ್ಲ ಅನರ್ಥಗಳೂ ತಾವೇತಾವಾಗಿ ನಾಶವಾಗಿಬಿಡುತ್ತವೆ. ಅದರಿಂದ ಮೋಕ್ಷವೂ ದೊರಕಿಬಿಡುತ್ತದೆ.</p>
		<p class="description"><strong>ವಿವರಣೆ</strong>: ಅನರ್ಥ, ತಾಪ, ಶೋಕ, ದುಃಖ—ಎಲ್ಲವೂ ಒಂದೇ. ಈ ದುಃಖಗಳಿಗೆಲ್ಲ ಅಜ್ಞಾನವೊಂದೇ ಕಾರಣವು. ಅಜ್ಞಾನವೆಂದರೆ ಆತ್ಮನನ್ನು ಇರುವಂತೆ ಸರಿಯಾಗಿ ತಿಳಿಯದಿರುವುದು. ಆತ್ಮನನ್ನು ಇರುವಂತೆ ಸರಿಯಾಗಿ ತಿಳಿಯುವುದೇ ಜ್ಞಾನವು. ಈ ಜ್ಞಾನದಿಂದ ಅನರ್ಥಗಳೆಲ್ಲವೂ ಸಂಪೂರ್ಣವಾಗಿ ನಾಶವಾಗಿಬಿಡುತ್ತವೆ, ಅಮೃತತ್ವವೂ ದೊರಕಿದಂತಾಗುತ್ತದೆ. ಇನ್ನು ಜ್ಞಾನದಿಂದ, ಈ ಸಾಧಕನು ಮುಕ್ತನಾಗಿಬಿಟ್ಟು ಕೃತಕತ್ಯನಾಗಿಬಿಡುತ್ತಾನೆ. ಆದ್ದರಿಂದ ಅವಿದ್ಯಾನಾಶವೇ ಮೋಕ್ಷಪ್ರಾಪ್ತಿಯು. ಮೋಕ್ಷವೇ ಪುರುಷಾರ್ಥವು. ಮೋಕ್ಷವೊಂದನ್ನು ಬಿಟ್ಟು ಉಳಿದದ್ದೆಲ್ಲವೂ ಅನಿತ್ಯವೇ. ಮೋಕ್ಷ ಪ್ರಾಪ್ತಿಗಾಗಿ ಯಾವ ಸಾಧನೆಗಳನ್ನೂ ಮಾಡಬೇಕಾಗಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.04">
		<h1 class="level1-title" epub:type="title"><span class="date">ಫೆಬ್ರುವರಿ ೪</span><br /><span class="num">35.</span> ಭ್ರಾಂತಿಯ ಬಂಡವಾಳ</h1>
		<p class="bhashya-verse">ಸೇಯಂ ಭ್ರಾಂತಿರ್ನಿರಾಲಂಬಾ ಸರ್ವನ್ಯಾಯವಿರೋಧಿನೀ।<br/>ಸಹತೇ ನ ವಿಚಾರಂ ಸಾ ತಮೋ ಯದ್ವದ್ ದಿವಾಕರಮ್॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೩-೬೬</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಸಾ ಇಯಂ ಭ್ರಾಂತಿಃ</strong> = ಆ ಈ ಭ್ರಾಂತಿಯು, <strong>ನಿರಾಲಂಬಾ</strong> = ಆಲಂಬನರಹಿತವಾಗಿರುತ್ತದೆ, <strong>ಸರ್ವನ್ಯಾಯವಿರೋಧಿನೀ</strong> = ಎಲ್ಲ ನ್ಯಾಯಕ್ಕೂ ಅಂದರೆ ಯುಕ್ತಿಗೂ ವಿರುದ್ಧವಾಗಿರುತ್ತದೆ. <strong>ಸಾ</strong> = ಆ ಅವಿದ್ಯೆಯು, <strong>ವಿಚಾರಂ</strong> = ವಿಚಾರವನ್ನು, <strong>ನ ಸಹತೇ </strong>= ಸಹಿಸಿಕೊಳ್ಳುವುದಿಲ್ಲ. ಇದಕ್ಕೊಂದು ಉದಾಹರಣೆಯೆಂದರೆ: <strong>ತಮಃ</strong> = ತಮಸ್ಸು, <strong>ಯದ್ವತ್</strong> = ಹೇಗೆ, <strong>ದಿವಾಕರಮ್</strong> <strong>ನ ಸಹತೇ ತದ್ವತ್</strong> = ಸೂರ್ಯನನ್ನು ಸಹಿಸಲಾರದೋ ಅದರಂತೆ.</p>
		<p><strong>ಭಾವಾರ್ಥ</strong>: ಕತ್ತಲೆಯು ಒಂದು ಸತ್ಯವಾದ ಪದಾರ್ಥವೇ ಅಲ್ಲ. ಕತ್ತಲೆಯೆಂಬುದು ಬೆಳಕಿನ ಅಭಾವ ಮಾತ್ರ. ಬೆಳಕು ಬಂದಕೂಡಲೇ ಕತ್ತಲೆಯು ನಾಶವಾಗಿಬಿಡುತ್ತದೆ. ಅದೇ ರೀತಿಯಲ್ಲಿ ಅವಿದ್ಯೆಯೂ ಕತ್ತಲೆಯಂತೆ ರಾಜ್ಯಭಾರಮಾಡುತ್ತಿದೆ. ಈ ಅವಿದ್ಯೆಗೆ ವಿಷಯಗಳೇ ಇಲ್ಲ. ತರ್ಕಕ್ಕೂ ಪ್ರಮಾಣಕ್ಕೂ ಈ ಅವಿದ್ಯೆಯು ನಿಲುಕಲಾರದು. ಆತ್ಮಜ್ಞಾನದಿಂದಲೇ ಅಜ್ಞಾನವು ತೊಲಗಬೇಕು.</p>
		<p><strong>ವಿವರಣೆ</strong>: ಅವಿಚಾರಸಿದ್ಧವಾದ ಅವಿದ್ಯೆಗೆ ಅಸ್ತಿತ್ವವೇ ಇಲ್ಲ. ವಿಚಾರಮಾಡುತ್ತಾ ಹೋದರೆ, ನಿಜವಾಗಿ ಆಳವಾಗಿ ನೋಡಿದಾಗ ಅವಿದ್ಯೆಯು ಇಲ್ಲವೇ ಇಲ್ಲ. ವಿಚಾರಮಾರ್ಗದಿಂದಲೇ ಅವಿದ್ಯಾನಿವೃತ್ತಿಯಾಗಬೇಕೇ ಹೊರತು ಕರ್ತೃತಂತ್ರ ಸಾಧನೆಗಳಿಂದ ಅವಿದ್ಯೆಯು ತೊಲಗಲಾರದು. ಆತ್ಮಜ್ಞಾನೋದಯವಾದಕೂಡಲೇ ಅವಿದ್ಯೆಯೂ ಅವಿದ್ಯಾಕಾರ್ಯವೂ ಮಂಗಮಾಯವಾಗಿಬಿಡುತ್ತವೆ. ಇಲ್ಲದಿರುವ ಅವಿದ್ಯೆಯನ್ನು ‘ಇಲ್ಲ’ ಎಂದು ತಿಳಿಯುವುದೇ ವಿದ್ಯೆಯು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-002.05">
		<p class="intro-shloka">॥ಓಮ್ ಆತ್ಮಸ್ಮೃತಿಮತೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜ್ಞಾನೇನ ಹಿ ವಿಜಾನಾತಿ ಈಶ್ವರೋಽಹಮಿತಿ ಸ್ಫುಟಮ್।<br/>ಅಭೇದಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರುವರಿ ೫</span><br /><span class="num">36.</span> ವಿದ್ಯೆಯ ಮಹಿಮೆ</h1>
		<p class="bhashya-verse">ಈಶ್ವರೋಽನ್ಯೋಽಹಮಪ್ಯನ್ಯಃ ಇತಿ ವಿಚ್ಛೇದಕಾರಿಣೀಮ್।<br/>ವ್ಯಾಕ್ಷಿಪ್ಯ ವಿದ್ಯಯಾ ಮಾಯಾಮೀಶ್ವರೋಽಹಮಿತಿ ಸ್ಮೃತಿಃ॥</p>
		<p class="bhashya-verse-source">ಮಾನಸೋಲ್ಲಾಸ ೭-೧೭</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಈಶ್ವರಃ ಅನ್ಯಃ</strong> = ಈಶ್ವರನು ಬೇರೆ, <strong>ಅಹಂ ಅಪಿ ಅನ್ಯಃ</strong> = ನಾನೂ ಬೇರೆ, <strong>ಇತಿ</strong> = ಎಂಬೀ, <strong>ವಿಚ್ಛೇದಕಾರಿಣೀಮ್</strong> = ಭೇದಬುದ್ಧಿಯನ್ನು ಉಂಟುಮಾಡಿರುವಂಥ, <strong>ಮಾಯಾಂ</strong> = ಮಾಯೆಯನ್ನು, <strong>ವಿದ್ಯಯಾ</strong> = ವಿದ್ಯೆಯಿಂದ, <strong>ವ್ಯಾಕ್ಷಿಪ್ಯ</strong> = ನಾಶಮಾಡಿಕೊಂಡರೆ, <strong>ಅಹಂ</strong> = ನಾನು, <strong>ಈಶ್ವರಃ</strong> = ಪರಮೇಶ್ವರನೇ, <strong>ಇತಿ</strong> = ಎಂಬ, <strong>ಸ್ಮೃತಿಃ</strong> = ಸ್ಮೃತಿಯು ಉಂಟಾಗುತ್ತದೆ.</p>
		<p class="description"><strong>ಭಾವಾರ್ಥ</strong>: ಮಾಯೆಯಿಂದ ಜೀವಬ್ರಹ್ಮರಿಗೆ ಭೇದವು ತೋರುತ್ತಿದೆ. ಈ ಭೇದಬುದ್ಧಿಯನ್ನು ವಿದ್ಯೆಯು ನಾಶಮಾಡುತ್ತದೆ. ಅನಂತರ ತಾನೇ ಈಶ್ವರನೆಂದು ಸಾಧಕನು ತನ್ನ ಸ್ವಾನುಭವದಿಂದ ತಿಳಿಯುತ್ತಾನೆ.</p>
		<p class="description"><strong>ವಿವರಣೆ</strong>: ಅವಿದ್ಯೆಯಿಂದ ಕಲ್ಪಿತವಾಗಿ ತೋರುತ್ತಿರುವ ಈಶ್ವರ ಶಕ್ತಿಯೇ ಮಾಯೆಯು. ಈ ಮಾಯೆಯಿಂದ ನಾನು ಬೇರೆ, ಈಶ್ವರನೇ ಬೇರೆ; ಬ್ರಹ್ಮವೇ ಬೇರೆ, ನಾನೇ ಬೇರೆ—ಎಂದು ಜೀವಬ್ರಹ್ಮರಿಗೆ ಭೇದವನ್ನು ಕಾಣುತ್ತಿದ್ದೇವೆ. ಆದರೆ ಬ್ರಹ್ಮವಿದ್ಯೋದಯವಾದಕೂಡಲೇ —ಸೂರ್ಯೋದಯವಾದಕೂಡಲೇ ಕತ್ತಲೆಯು ತೊಲಗುವಂತೆ— ಈ ಮಾಯೆಯು ಮಾಯವಾಗಿಬಿಡುತ್ತದೆ. ಜೀವಬ್ರಹ್ಮರಿಗೆ ಅವಿದ್ಯೆಯಿಂದಲೇ ಭೇದವು ತೋರುತ್ತಿತ್ತು. ಈಗ ಬ್ರಹ್ಮಾತ್ಮವಿದ್ಯೆಯು ಉದಯವಾಯಿತು. ಈ ವಿದ್ಯೆಯಿಂದ ಆ ಭೇದಜ್ಞಾನವು ತೊಲಗಿದರೆ ಅದೇ ಮುಕ್ತಿಯು. ಅದೇ ಪ್ರತ್ಯಗಾತ್ಮನ ಸ್ಮೃತಿಯು, ಇದೇ ನಿಶ್ಚಿತಜ್ಞಾನವು, ಇದರಿಂದಲೇ ಮುಕ್ತಿ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.06">
		<h1 class="level1-title" epub:type="title"><span class="date">ಫೆಬ್ರುವರಿ ೬</span><br /><span class="num">37.</span> ಆತ್ಮನು ಸಾಕ್ಷಿಯೂ ಅಲ್ಲ</h1>
		<p class="bhashya-verse">ಸಾಕ್ಷ್ಯಸಂಬಂಧತಃ ಸಾಕ್ಷೀ ನ ಸ್ವತಃ ಸಾಕ್ಷಿತಾಽಽತ್ಮನಃ।<br/>ಪ್ರತ್ಯಙ£್ ಮಾತ್ರೈಕದೃಷ್ಟಿತ್ವಾತ್ ಧಿಯಾಂ ವಾಚಾಮಗೋಚರಃ॥</p>
		<p class="bhashya-verse-source">ಸಂಬಂಧವಾರ್ತಿಕಂ ೧೦೮೬</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಸಾಕ್ಷ್ಯಸಂಬಂಧತಃ</strong> = ಸಾಕ್ಷ್ಯದ ಸಂಬಂಧದಿಂದಲೇ ಆತ್ಮನು, <strong>ಸಾಕ್ಷೀ</strong> = ಸಾಕ್ಷೀ ಎಂದು ಕರೆಯಲ್ಪಡುತ್ತಾನೆಯೇ ಹೊರತು, <strong>ಆತ್ಮನಃ</strong> = ಆತ್ಮನಿಗೆ, <strong>ಸ್ವತಃ</strong> = ತನ್ನ ನಿಜಸ್ವರೂಪದಲ್ಲಿ , <strong>ಸಾಕ್ಷಿತಾ</strong> = ಸಾಕ್ಷಿತ್ವವು, <strong>ನ ಅಸ್ತಿ</strong> = ಇಲ್ಲ. <strong>ಪ್ರತ್ಯಙ್ಮಾತ್ರ ಏಕ ದೃಷ್ಟಿತ್ವಾತ್</strong> = ಪ್ರತ್ಯಗಾತ್ಮನು ಸಹಜವಾದ ದೃಷ್ಟಿಯುಳ್ಳವನಾದ್ದರಿಂದ, <strong>ಧಿಯಾಂ</strong> = ಅಂತಃಕರಣವೃತ್ತಿಗಳಿಗೂ, <strong>ವಾಚಾಂ</strong> = ಮಾತುಗಳಿಗೂ, ಈ ಪ್ರತ್ಯಗಾತ್ಮನು, <strong>ಅಗೋಚರಃ</strong> = ಗೋಚರನಲ್ಲ.</p>
		<p class="description"><strong>ಭಾವಾರ್ಥ</strong>: ಸಾಕ್ಷ್ಯದ ಸಂಬಂಧದಿಂದಲೇ ಆತ್ಮನು ಸಾಕ್ಷಿ ಎನಿಸುತ್ತಾನೆಯೇ ಹೊರತು ಆತ್ಮನು ಸ್ವತಃ ಸಾಕ್ಷಿಯೂ ಅಲ್ಲ. ಎಲ್ಲದಕ್ಕೂ ಒಳಗಿನ ಚಿನ್ಮಾತ್ರಸ್ವರೂಪನಾಗಿರುವ ಆತ್ಮನು ಮನಸ್ಸಿಗಾಗಲೀ ವಾಕ್ಕಿಗಾಗಲೀ ವಿಷಯವಲ್ಲ.</p>
		<p class="description"><strong>ವಿವರಣೆ</strong>: <strong>ಸಾಕ್ಷಾತ್ ದ್ರಷ್ಟಾ ಸಾಕ್ಷೀ</strong>—ನೇರವಾಗಿ ನೋಡುವವನಿಗೆ <strong>ಸಾಕ್ಷೀ</strong> ಎಂದು ಹೆಸರು. ನೋಡುವವನು ಎಂದಾಗಬೇಕಾದರೆ ನೋಡಲ್ಪಡತಕ್ಕ ವಸ್ತುವೊಂದು ಇರಲೇಬೇಕು. ಆತ್ಮನಿಗಿಂತ ಭಿನ್ನವಾಗಿ ದ್ವೈತವಸ್ತುಗಳಾವುವೂ ಇಲ್ಲವೇ ಇಲ್ಲ ಎಂದಾದರೆ ಆತ್ಮನು ನಿಜವಾಗಿ ಸಾಕ್ಷಿಯೂ ಅಲ್ಲ. ಕೇವಲ ಅರಿವಿನ ಸ್ವರೂಪವೇ ಆತ್ಮನಾಗಿದ್ದಾನೆ ಎಂದರ್ಥ. ಸಾಕ್ಷ್ಯ ದೃಷ್ಟಿಯಿಂದಲೇ ಆತ್ಮನು <strong>ಸಾಕ್ಷಿ</strong> ಎನಿಸಿರುತ್ತಾನೆ. ಸ್ವತಃ ಆತ್ಮನು ಸಾಕ್ಷಿಯೂ ಅಲ್ಲ. ಆತ್ಮನಲ್ಲಿ ದ್ರಷ್ಟೃತ್ವವೆಂಬ ವಿಕಾರವು ಇಲ್ಲ ಎಂದು ಹೇಳುವುದಕ್ಕಾಗಿ ಆತ್ಮನನ್ನು ಸಾಕ್ಷೀ ಎಂದು ಕರೆದಿದೆ. ಪರಮಾರ್ಥವಾಗಿ ಆತ್ಮನು ಸಾಕ್ಷಿಯೂ ಅಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.07">
		<h1 class="level1-title" epub:type="title"><span class="date">ಫೆಬ್ರುವರಿ ೭</span><br /><span class="num">38.</span> ಸೌಜನ್ಯಮೂರ್ತಿ ಸುರೇಶ್ವರರು</h1>
		<p class="bhashya-verse">ನ ಖ್ಯಾತಿಲಾಭಪೂಜಾರ್ಥಂ ಗ್ರಂಥೋಽಸ್ಮಾಭಿರುದೀರ್ಯತೇ।<br/>ಸ್ವಬೋಧಪರಿಶುದ್ಧ್ಯರ್ಥಂ ಬ್ರಹ್ಮವಿನ್ನಿಕಷಾಶ್ಮಸು॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೧-೬</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅಸ್ಮಾಭಿಃ</strong> = ನಮ್ಮಿಂದ, <strong>ಖ್ಯಾತಿಲಾಭಪೂಜಾರ್ಥಂ</strong> = ಕೀರ್ತಿ, ಧನಸಂಪಾದನೆ, ಪೂಜೆಗಳಿಗೋಸ್ಕರ, <strong>ಗ್ರಂಥಃ</strong> = ಈ ನೈಷ್ಕರ್ಮ್ಯಸಿದ್ಧಿಗ್ರಂಥವು, <strong>ನ ಉದೀರ್ಯತೇ</strong> = ಬರೆಯಲ್ಪಡುತ್ತಿಲ್ಲ ; ಮತ್ತೇನೆಂದರೆ, <strong>ಬ್ರಹ್ಮವಿತ್ನಿಕಷಾಶ್ಮಸು</strong> = ಬ್ರಹ್ಮಜ್ಞಾನಿಗಳೆಂಬ ಒರೆಗಲ್ಲುಗಳಲ್ಲಿ , <strong>ಸ್ವಬೋಧ</strong> <strong>ಪರಿಶುದ್ಧ್ಯರ್ಥಂ</strong> = ನನ್ನ ತಿಳಿವಳಿಕೆಯ ಶುದ್ಧಿಗಾಗಿ ನಾನು ಈ ಗ್ರಂಥವನ್ನು ಬರೆಯುತ್ತಿದ್ದೇನೆ.</p>
		<p class="description"><strong>ಭಾವಾರ್ಥ</strong>: ಕೀರ್ತಿಗಾಗಿ ಅಥವಾ ಹಣಕ್ಕಾಗಿ ಅಥವಾ ಗೌರವ ಸಂಪಾದನೆಗಾಗಿ ನಾನು ಈ <strong>ನೈಷ್ಕರ್ಮ್ಯಸಿದ್ಧಿ</strong>ಯನ್ನು ಬರೆಯುತ್ತಿಲ್ಲ. ಮತ್ತೇನೆಂದರೆ, ಬ್ರಹ್ಮವಿದರೆಂಬ ಒರೆಗಲ್ಲಿನಲ್ಲಿ ನನ್ನ ತಿಳಿವಳಿಕೆಯನ್ನು ಶುದ್ಧಗೊಳಿಸಿಕೊಳ್ಳುವುದಕ್ಕಾಗಿ ನಾನೀ ಗ್ರಂಥವನ್ನು ಬರೆಯುತ್ತಿದ್ದೇನೆ.</p>
		<p class="description"><strong>ವಿವರಣೆ</strong>: ಶ್ರೀಸುರೇಶ್ವರಾಚಾರ್ಯರು <strong>ನೈಷ್ಕರ್ಮ್ಯಸಿದ್ಧಿ</strong>ಯೆಂಬ ಉದ್ ಗ್ರಂಥವನ್ನು ಬರೆಯುವದಕ್ಕೆ ಹೊರಟಿರುತ್ತಾರೆ. ಇದರಿಂದ ಖ್ಯಾತಿಯಾಗಲೀ, ಹಣಸಂಪಾದನೆಯಾಗಲೀ, ಗೌರವವಾಗಲೀ ಸಿಕ್ಕುತ್ತದೆ ಎಂಬ ದೃಷ್ಟಿಯಿಂದ ಅವರು ಈ ಗ್ರಂಥವನ್ನು ಬರೆಯುತ್ತಿಲ್ಲ. ಮತ್ತೇನೆಂದರೆ, ತಮ್ಮ ಬೋಧವನ್ನು ಬ್ರಹ್ಮವಿದರಲ್ಲಿ ನಿವೇದಿಸಿಕೊಂಡು, ಅವರಿಂದ ತಮ್ಮ ಬೋಧವನ್ನು ಪರಿಶುದ್ಧಮಾಡಿಕೊಳ್ಳುವುದಕ್ಕಾಗಿ. ಇಲ್ಲಿ ಶ್ರೀಗೌಡಪಾದಾಚಾರ್ಯರು, ಶ್ರೀಶಂಕರಾಚಾರ್ಯರುಗಳೇ ಬ್ರಹ್ಮಜ್ಞಾನಿಗಳೆಂಬ ಒರೆಗಲ್ಲು. ಅವರಲ್ಲಿ ನನ್ನ ಜ್ಞಾನವನ್ನು ನಾನು ಅರಿಕೆಮಾಡಿಕೊಳ್ಳುತ್ತಿದ್ದೇನೆ. ಜ್ಞಾನಿಗಳಿಗೆ ‘ನಾನು ಬರೆಯುತ್ತಿದ್ದೇನೆ’ ಎಂಬ ಅಹಂಕಾರವು ಕನಸಿನಲ್ಲೂ ಇರಲಾರದು.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.08">
		<h1 class="level1-title" epub:type="title"><span class="date">ಫೆಬ್ರುವರಿ ೮</span><br /><span class="num">39.</span> ಮಾಯಾವಿಲಾಸದಿಂದ ವಂಚನೆ</h1>
		<p class="bhashya-verse">ಅವಿಚಾರಿತಸಿದ್ಧೇಯಂ ಮಾಯಾವೇಶ್ಯಾ ವಿಲಾಸಿನೀ।<br/>ಪುರುಷಂ ವಂಚಯತ್ಯೇವ ಮಿಥ್ಯಾಭೂತೈಸ್ಸ್ವವಿಭ್ರಮೈಃ॥</p>
		<p  class="bhashya-verse-meaning">ಮಾನಸೋಲ್ಲಾಸ ೮-೧೬<strong>ಅನ್ವಯಾರ್ಥ</strong>: <strong>ಅವಿಚಾರಿತಸಿದ್ಧಾ</strong> = ವಿಚಾರವಿಲ್ಲದ್ದರಿಂದ ಸಿದ್ಧವಾಗಿರುವ, <strong>ಇಯಂ</strong> = ಈ, <strong>ವಿಲಾಸಿನೀ</strong> = ವಿಲಾಸಗಳನ್ನುಳ್ಳ, <strong>ಮಾಯಾವೇಶ್ಯಾ</strong> = ಮಾಯಾ ಎಂಬ ವೇಶ್ಯೆಯು, <strong>ಮಿಥ್ಯಾಭೂತೈಃ</strong> = ಮಿಥ್ಯಾ ಆಗಿರುವಂಥ, <strong>ಸ್ವವಿಭ್ರಮೈಃ</strong> = ತನ್ನ ವಿಭ್ರಮಗಳಿಂದ, <strong>ಪುರುಷಂ</strong> = ಪುರುಷನನ್ನು, <strong>ವಂಚಯತಿ ಏವ</strong> = ವಂಚಿಸುತ್ತಲೇ ಇರುತ್ತಾಳೆ.</p>
		<p><strong>ಭಾವಾರ್ಥ</strong>: ಮಾಯೆಯೆಂಬುದು ಅವಿಚಾರದಿಂದಲೇ ಸಿದ್ಧವಾದದ್ದು. ಇದು ವೇಶ್ಯೆಯಂತೆ ಅನೇಕ ವಿಲಾಸಗಳಿಂದ ಕೂಡಿರುತ್ತದೆ, ತನ್ನ ಹಾವಭಾವಗಳಿಂದ ಈ ಮಾಯೆಯು ಅವಿವೇಕಿಯಾದ ಪುರುಷನನ್ನು ಸಂಸಾರಕೂಪಕ್ಕೆ ತಳ್ಳುತ್ತದೆ.</p>
		<p><strong>ವಿವರಣೆ</strong>: ಇಲ್ಲಿ ಮಾಯೆಯನ್ನು ವೇಶ್ಯೆಗೆ ಹೋಲಿಸಿರುತ್ತಾರೆ. ಎಂಥ ವಿವೇಕಿಯಾಗಿದ್ದರೂ, ಸಾಧಕನೇ ಆಗಿದ್ದರೂ, ಸಂನ್ಯಾಸಿಯೇ ಆಗಿದ್ದರೂ ಅಂಥವನನ್ನೂ ವೇಶ್ಯೆಯು ತನ್ನ ಹಾವಭಾವಗಳಿಂದ, ನಟನೆಗಳಿಂದ ಮೋಹಕೂಪದಲ್ಲಿ ಕೆಡವಿಬಿಡುತ್ತಾಳಲ್ಲವೆ? ಅದರಂತೆಯೇ ಈ ಮಾಯೆಯೂ ಎಲ್ಲರನ್ನೂ ಅಂದರೆ ದೇವಮನುಷ್ಯದಾನವರನ್ನೂ ತನ್ನ ಸ್ವಾಧೀನಕ್ಕೆ ತೆಗೆದುಕೊಂಡು ಅವರೆಲ್ಲರನ್ನೂ ವಂಚಿಸುತ್ತಿದೆ. ಆದರೆ ಬ್ರಹ್ಮಜ್ಞಾನಿಯೊಬ್ಬನನ್ನು ಮಾತ್ರ ಮಾಯೆಯು ವಂಚಿಸಲಾರದು. ಮಾಯೆಗೆ ಅನೇಕ ನಾಮಗಳು! ಅನೇಕ ರೂಪಗಳು ಹಾಗೂ ಅನೇಕ ಕ್ರಿಯೆಗಳು. ಅಜ್ಞಾನಿಜನಗಳನ್ನು ಈ ಮಾಯೆಯು ಸುಲಭವಾಗಿ ತನ್ನ ವಶಮಾಡಿಕೊಂಡುಬಿಡುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-002.09">
		<p class="intro-shloka">॥ಓಂ ಬ್ರಹ್ಮಾಭಿನ್ನಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಉಪಾಧಿರಹಿತೋ ಜೀವಃ ಬ್ರಹ್ಮಣೋಽಭಿನ್ನ ಏವ ಚ।<br/>ಈಶ್ವರಾಭಿನ್ನಜೀವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರುವರಿ ೯</span><br /><span class="num">40.</span> ಭೇದಜ್ಞಾನದಿಂದಲೇ ಭಯಪ್ರಾಪ್ತಿ</h1>
		<p class="bhashya-verse">ಆತ್ಮನೋಽನ್ಯೋ ಭವೇದ್ಯೇಷಾಮೀಶ್ವರಃ ಕಾರಣಾತ್ ತಥಾ।<br/>ಕಾರ್ಯಂ ಭಯಾನಿವೃತ್ತಿಃ ಸ್ಯಾದನ್ಯಹೇತುತ್ವಸಂಶ್ರಯಾತ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೬೯</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಯೇಷಾಂ</strong> = ಯಾವ ವಾದಿಗಳ ಮತದಲ್ಲಿ , <strong>ಈಶ್ವರಃ</strong> = ಪರಮಾತ್ಮನು, <strong>ಆತ್ಮನಃ</strong> = ಆತ್ಮನಿಗಿಂತ, <strong>ಅನ್ಯಃ</strong> = ಬೇರೆಯಾಗಿ, <strong>ಭವೇತ್</strong> = ಇರುತ್ತಾನೆಯೋ, <strong>ತಥಾ</strong> = ಹಾಗೆಯೇ, <strong>ಕಾರ್ಯಂ</strong> = ಕಾರ್ಯನಾದ ಜೀವಾತ್ಮನು, <strong>ಕಾರಣಾತ್</strong> = ಕಾರಣವಾದ ಬ್ರಹ್ಮಕ್ಕಿಂತ, <strong>ಅನ್ಯಃ</strong> = ಬೇರೆಯೋ ಅಲ್ಲಿ , <strong>ಭಯ ಅನಿವೃತ್ತಿಃ ಸ್ಯಾತ್</strong> = ಭಯವು ನಿವೃತ್ತಿಯಾಗುವುದಿಲ್ಲ, ಏಕೆಂದರೆ, <strong>ಅನ್ಯಹೇತುತ್ವಸಂಶ್ರಯಾತ್</strong> = ಭಯವು ಬೇರೊಂದರಿಂದ ಬರಬಹುದಾಗಿರುವುದರಿಂದ.</p>
		<p class="description"><strong>ಭಾವಾರ್ಥ</strong>: ಜೀವಾತ್ಮ ಪರಮಾತ್ಮರಿಗೆ ಪರಸ್ಪರ ಭೇದವನ್ನೇ ಒಪ್ಪಿಕೊಂಡರೆ ಆಗ ಜೀವಾತ್ಮನಿಗೆ ದ್ವೈತವಿರುವುದರಿಂದ ಭಯವು ತಪ್ಪಿದ್ದಲ್ಲ. ಅದ್ವೈತಾತ್ಮಜ್ಞಾನದಿಂದಲೇ ಅಭಯವು ದೊರಕುತ್ತದೆ.</p>
		<p class="description"><strong>ವಿವರಣೆ</strong>: ಕೆಲವು ವಿಚಾರವಾದಿಗಳು ಜೀವಾತ್ಮನೇ ಬೇರೆ, ಪರಮಾತ್ಮನೇ ಬೇರೆ—ಎಂದು ಹೇಳುತ್ತಾರೆ. ಇದು ಸರಿಯಲ್ಲ. ಏಕೆಂದರೆ ಜೀವಾತ್ಮನು ಪರಬ್ರಹ್ಮಕ್ಕಿಂತ ಭಿನ್ನನೇ ಎಂದು ಹೇಳಿದರೆ, ಜೀವಾತ್ಮನಿಗೆ ದ್ವೈತವಸ್ತುವಿನಿಂದ ಭಯವು ಬರುತ್ತದೆ ಎಂದಾಗಿಬಿಡು ತ್ತದೆ. ಆದರೆ ಶ್ರುತಿಯಲ್ಲಿ ಅಭಯಪ್ರಾಪ್ತಿಯನ್ನು ಹೇಳುತ್ತಿದೆ. ಇದು ಹೊಂದುವುದಿಲ್ಲ. ಜೀವಾತ್ಮಪರಮಾತ್ಮರುಗಳಿಗೆ ಅವಿದ್ಯಾಕೃತವಾದ ಉಪಾಧಿಗಳಿಂದ ಮಾತ್ರವೇ ಭೇದವು ತೋರುತ್ತಿದೆಯೇ ಹೊರತು ಸ್ವರೂಪದಿಂದ ಅಲ್ಲ ಎಂಬುದನ್ನು ತಿಳಿಯಬೇಕು. ಅವಿದ್ಯೆಯಿಂದಲೇ ಜೀವಾತ್ಮನು ತನ್ನನ್ನು ಸಂಸಾರಿ, ತನಗಿಂತ ಬ್ರಹ್ಮವು ಬೇರೆಯೆಂದು ತಿಳಿದಿರುತ್ತಾನೆ. ಅವಿದ್ಯಾನಿವೃತ್ತಿಯಿಂದ ಜೀವಬ್ರಹ್ಮಭೇದದ ನಿವೃತ್ತಿ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.10">
		<h1 class="level1-title" epub:type="title"><span class="date">ಫೆಬ್ರುವರಿ ೧೦</span><br /><span class="num">41.</span> ಜ್ಞಾನದಿಂದ ಸಹಜ ಆತ್ಮಸ್ಮೃತಿ</h1>
		<p class="bhashya-verse">ಸಮ್ಯಗ್ಜ್ಞಾನಾಗ್ನಿನಿರ್ದಗ್ಧೇ ಪ್ರತ್ಯಙ£್ಮೋಹೇ ಸಬಾಂಧವೇ।<br/>ಯಥಾವಸ್ತುಸ್ಮೃತಿಂ ಮುಕ್ತ್ವಾ ಸ್ಮೃತಿರ್ನಾನ್ಯಾವಶಿಷ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೮೪೩</p>
		<p class="bhashya-verse-meaning"><strong>ಅನ್ವಯಾರ್ಥ</strong> : <strong>ಸಬಾಂಧವೇ</strong> = ಬಂಧುಸಮೇತವಾದ, <strong>ಪ್ರತ್ಯಕ್ ಮೋಹೇ</strong> = ಪ್ರತ್ಯಗಾತ್ಮನ ಮೋಹವು, <strong>ಸಮ್ಯಗ್ಜ್ಞಾನಾಗ್ನಿನಿರ್ದಗ್ಧೇ ಸತಿ</strong> = ಸಮ್ಯಕ್ಜ್ಞಾನವೆಂಬ ಅಗ್ನಿಯಿಂದ ಸಂಪೂರ್ಣವಾಗಿ ಸುಟ್ಟು ಬೂದಿಯಾದ ಮೇಲೆ, <strong>ಯಥಾವಸ್ತು</strong> = ಆತ್ಮನು ಇರುವಂತೆಯೇ, <strong>ಸ್ಮೃತಿಂ</strong> = ಸ್ಮೃತಿಯು ಉಂಟಾಗುತ್ತದೆಯೇ ಹೊರತು, <strong>ಮುಕ್ತ್ವಾ </strong>= ಇದನ್ನು ಬಿಟ್ಟು, <strong>ಅನ್ಯಾ</strong> = ಬೇರೆಯ, <strong>ಸ್ಮೃತಿಃ</strong> = ಸ್ಮೃತಿಯು,<strong> ನ ಅವಶಿಷ್ಯತೇ</strong> = ಉಳಿದಿರುವುದಿಲ್ಲ.</p>
		<p class="description"><strong>ಭಾವಾರ್ಥ</strong>: ಆತ್ಮನ ಸರಿಯಾದ ಜ್ಞಾನದಿಂದ ಆತ್ಮನ ವಿಷಯದ ಅಜ್ಞಾನವು ಅದರ ಪರಿವಾರಸಮೇತವಾಗಿ ನಾಶವಾದಮೇಲೆ ಆತ್ಮನ ಸ್ಮೃತಿಯೇ ಸಹಜವಾಗಿರುತ್ತದೆಯೇ ಹೊರತು ಆತ್ಮಜ್ಞಾನಿಗೆ ಅನಾತ್ಮದ ಸ್ಮೃತಿಯು ತೋರುವುದೇ ಇಲ್ಲ.</p>
		<p class="description"><strong>ವಿವರಣೆ</strong>: ಬೆಂಕಿಯು ಎಲ್ಲವನ್ನೂ ಭಸ್ಮಮಾಡಿಬಿಡುತ್ತದೆ. ಆತ್ಮಜ್ಞಾನವೂ ಅಜ್ಞಾನವನ್ನು ಪೂರಾ ನಾಶಮಾಡಿಬಿಡುತ್ತದೆ. ಅಜ್ಞಾನವು ನಾಶವಾಯಿತೆಂದರೆ ಅದರ ಕಾರ್ಯವಾದ ಕಾಮ, ಕರ್ಮಗಳೆಲ್ಲವೂ ನಾಶವಾದಂತೆಯೇ. ಆತ್ಮನೊಬ್ಬನೇ ಸತ್ಯವೆಂದೂ ಅನಾತ್ಮವೆಲ್ಲವೂ ಕಲ್ಪಿತವೆಂದೂ ತಿಳಿದಮೇಲೆ ಆತ್ಮನ ಸ್ಮೃತಿಯೇ ಸಹಜವಾಗಿ ಇರುತ್ತದೆ. ಆತ್ಮಜ್ಞಾನಿಗೆ ಅನಾತ್ಮದ ಸ್ಮೃತಿಯು ತೋರಿಕೊಳ್ಳುವುದಕ್ಕೆ ಸಾಧ್ಯವಿಲ್ಲ. ಆತ್ಮೈಕತ್ವಾನುಭವವು ಆತ್ಮಜ್ಞಾನಿಗೆ ಸದಾ ಸಹಜವಾಗಿರುತ್ತದೆ. ಇವನಿಗೆ ಅನಾತ್ಮಸ್ಮೃತಿಯು ಬಾಧಿತವಾಗಿಬಿಟ್ಟಿರುತ್ತದೆ. ಪರಮಾರ್ಥಾತ್ಮನ ನಿಷ್ಠೆಯು ಬಂದರೆ ಅನಾತ್ಮನಿಷ್ಠೆಯು ತೊಲಗುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-002.11">
		<p class="intro-shloka">॥ಓಂ ಶ್ರೌತವಾಕ್ಯಮಹತ್ತ್ವಜ್ಞಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅಹಂ ಬ್ರಹ್ಮೇತಿ ವಿಜ್ಞಾನಾತ್ ಅಜ್ಞಾನಂ ವಿನಿವರ್ತತೇ।<br/>ಅಹಂ ಬ್ರಹ್ಮೇತಿ ತಿಷ್ಠಂತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರುವರಿ ೧೧</span><br /><span class="num">42.</span> ಶ್ರೌತಶಬ್ದದಿಂದ ಅವಿದ್ಯಾನಾಶ</h1>
		<p class="bhashya-verse">ಅವಿದ್ಯಾಘಾತಿನಃ ಶಬ್ದಾದಹಂ ಬ್ರಹ್ಮೇತಿ ಧೀರ್ಭವೇತ್।<br/>ನಶ್ಯತ್ಯವಿದ್ಯಯಾ ಸಾರ್ಧಂ ಹತ್ವಾ ರೋಗಮಿವೌಷಧಮ್॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೬೦೭</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅವಿದ್ಯಾಘಾತಿನಃ</strong> = ಅವಿದ್ಯೆಯನ್ನು ನಾಶಮಾಡುವಂಥ, <strong>ಶಬ್ದಾತ್</strong> = ಶಬ್ದದಿಂದ, <strong>ಅಹಂ ಬ್ರಹ್ಮ</strong> = ನಾನು ಬ್ರಹ್ಮವು, <strong>ಇತಿ</strong> = ಎಂಬ, <strong>ಧೀಃ</strong> = ಜ್ಞಾನವು, <strong>ಭವೇತ್</strong> = ಹುಟ್ಟುತ್ತದೆ. <strong>ಅವಿದ್ಯಯಾ ಸಾರ್ಧಂ</strong> = ಅವಿದ್ಯೆಯ ಜೊತೆಯಲ್ಲಿಯೇ ಶಬ್ದವೂ, <strong>ನಶ್ಯತಿ</strong> = ನಾಶವಾಗುತ್ತದೆ. <strong>ಔಷಧಮ್</strong> = ಔಷಧವು, <strong>ರೋಗಂ</strong> = ರೋಗವನ್ನು, <strong>ಹತ್ವಾ</strong> = ನಾಶಮಾಡಿ, ತಾನೂ ನಾಶವಾಗಿಬಿಡುವಂತೆ.</p>
		<p class="description"><strong>ಭಾವಾರ್ಥ</strong>: ‘<strong>ತತ್ತ್ವಮಸಿ</strong>’ ಎಂಬ ವಾಕ್ಯದಿಂದ ‘<strong>ಅಹಂ ಬ್ರಹ್ಮಾಸ್ಮಿ</strong>’ ಎಂಬ ಜ್ಞಾನವು ಹುಟ್ಟುತ್ತದೆ. ಅನಂತರ ಅವಿದ್ಯೆಯು ನಾಶವಾಗುತ್ತದೆ. ಅವಿದ್ಯೆಯ ಜೊತೆಯಲ್ಲಿಯೇ ಈ ಶಬ್ದವೂ ಆ ಜ್ಞಾನವೂ ಎರಡೂ ಬಾಧಿತವಾಗುತ್ತವೆ. ಔಷಧಿಯಿಂದ ರೋಗವೂ ನಾಶವಾಗಿ ಅನಂತರ ಆ ಔಷಧವೂ ನಾಶವಾಗುವಂತೆ.</p>
		<p class="description"><strong>ವಿವರಣೆ</strong>: ಶಬ್ದಕ್ಕೇ ಅದ್ಭುತವಾದ ಶಕ್ತಿಯು ಇರುತ್ತದೆ. ಇನ್ನು ಶ್ರುತಿಯ ಮಾತುಗಳಿಗಂತೂ ಇನ್ನೂ ಹೆಚ್ಚಿನ ಅಸಾಧಾರಣವಾದ ಶಕ್ತಿಯು ಇರುತ್ತದೆ. ಉತ್ತಮ ಜಿಜ್ಞಾಸುವಿಗೆ ‘<strong>ತತ್ತ್ವಮಸಿ</strong>’ ಎಂಬ ವಾಕ್ಯದ ಅರ್ಥದ ಶ್ರವಣದಿಂದ, ಮನನ ನಿದಿಧ್ಯಾಸನಗಳಿಂದ ‘<strong>ಅಹಂ ಬ್ರಹ್ಮಾಸ್ಮಿ</strong>’ ಎಂಬ ಜ್ಞಾನವು ಅಂತಃಕರಣದಲ್ಲಿ ಉಂಟಾಗಿಬಿಡುತ್ತದೆ. ಅದರಿಂದ ಅಜ್ಞಾನವು ತೊಲಗುತ್ತದೆ. ಔಷಧಿಯಿಂದ ರೋಗವೂ ನಾಶವಾಗಿ ಆ ಔಷಧವೂ ಕರಗಿಹೋಗುವಂತೆ, ಅವಿದ್ಯೆಯೂ, ಜ್ಞಾನವೂ, ಶಬ್ದವೂ—ಎಲ್ಲವೂ ನಾಶವಾಗಿ ಬ್ರಹ್ಮವೊಂದೇ ಪರಮಾರ್ಥವಾಗಿ ಉಳಿಯುತ್ತದೆ. ಇದಕ್ಕೇ ಅವಾಕ್ಯಾರ್ಥಜ್ಞಾನ ಎಂದು ಹೆಸರು.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.12">
		<h1 class="level1-title" epub:type="title"><span class="date">ಫೆಬ್ರುವರಿ ೧೨</span><br /><span class="num">43.</span> ಮನಸ್ಸಿಗೇ ಅವಸ್ಥಾತ್ರಯಗಳು</h1>
		<p class="bhashya-verse">ತಿಸ್ರೋಽಪ್ಯವಸ್ಥಾ ಮನಸೋ ಜಾಗ್ರತ್ ಸ್ವಪ್ನಸುಷುಪ್ತಯಃ।<br/>ಚಕ್ರವತ್ ಪರಿವರ್ತಂತೇ ಭೇದಭ್ರಾಂತ್ಯೇಕಹೇತವಃ॥</p>
		<p class="bhashya-verse-source">ಮಾನಸೋಲ್ಲಾಸ ೮-೧೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಜಾಗ್ರತ್ ಸ್ವಪ್ನ ಸುಷುಪ್ತಯಃ</strong> = ಎಚ್ಚರ, ಕನಸು ನಿದ್ರೆಗಳೆಂಬ, <strong>ತಿಸ್ರಃ ಅಪಿ</strong> = ಈ ಮೂರೂ, <strong>ಅವಸ್ಥಾಃ</strong> = ಅವಸ್ಥೆಗಳು, <strong>ಮನಸಃ</strong> = ಮನಸ್ಸಿಗೇ ಸೇರಿದವುಗಳು. ಇವುಗಳು <strong>ಭೇದಭ್ರಾಂತಿ ಏಕ ಹೇತವಃ</strong> = ಭೇದವೆಂಬ ಭ್ರಾಂತಿಗೆ ಕಾರಣಗಳಾಗಿ <strong>ಚಕ್ರವತ್</strong> = ಚಕ್ರದಂತೆ, <strong>ಪರಿವರ್ತಂತೇ</strong> = ಸುತ್ತುತ್ತಾ ಇರುತ್ತವೆ.</p>
		<p class="description"><strong>ಭಾವಾರ್ಥ</strong>: ಆತ್ಮನು ನಿರ್ವಿಕಾರನಾದ್ದರಿಂದ ಅವನಿಗೆ ಯಾವ ಅವಸ್ಥೆಗಳ ಸಂಬಂಧವೂ ಇಲ್ಲ. ಆದರೆ ಮನಸ್ಸಿನ ಸಂಬಂಧದಿಂದ ಎಚ್ಚರ ಕನಸು ನಿದ್ರೆಗಳೆಂಬ ಮೂರೂ ಅವಸ್ಥೆಗಳು ಚಕ್ರದಂತೆ ಒಂದಾಗುತ್ತಲೊಂದು ತಿರುಗುತ್ತಾ ಇವೆ. ಇದರಿಂದಲೇ ಅಜ್ಞಾನಿಗಳಿಗೆ ಭ್ರಾಂತಿಜ್ಞಾನವೂ ತೋರುತ್ತಿದೆ.</p>
		<p class="description"><strong>ವಿವರಣೆ</strong>: ಅವಸ್ಥಾತ್ರಯಗಳೆಂದರೆ ಎಚ್ಚರ, ಸ್ವಪ್ನ ಮತ್ತು ಸುಷುಪ್ತಿಗಳೆಂಬ ಮೂರು ಅವಸ್ಥೆಗಳು. ಈ ಅವಸ್ಥೆಗಳು ಆತ್ಮನಿಗೋ ಅಥವಾ ಮನಸ್ಸಿಗೋ? ಎಂದರೆ, ಮನಸ್ಸಿಗೇ. ಆತ್ಮನಿಗೆ ಅವಸ್ಥೆಗಳೇ ಇಲ್ಲ. ಚಕ್ರದಂತೆ ಈ ಅವಸ್ಥೆಗಳು ಒಂದಾದಮೇಲೆ ಮತ್ತೊಂದರಂತೆ ಬರುತ್ತಿವೆ. ಇದರಿಂದಲೇ ಮಾನವರಿಗೆ ಭ್ರಾಂತಿಜ್ಞಾನವು ತೋರುತ್ತಿದೆ. ಮನಸ್ಸಿನ ಸಂಬಂಧದಿಂದಲೇ ಆತ್ಮನಿಗೂ ಅವಸ್ಥಾತ್ರಯಗಳು ಇರು ವಂತೆ ತೋರುತ್ತಿವೆ. ಮನಸ್ಸಿಗೂ ಸಾಕ್ಷಿಯಾದ ಆತ್ಮನಲ್ಲಿಯೇ ನೆಲೆನಿಂತ ಬ್ರಹ್ಮನಿಷ್ಠನಿಗೆ ನಿಜವಾಗಿ ಅವಸ್ಥೆಗಳೇ ಇರುವುದಿಲ್ಲ. ಏಕೆಂದರೆ ಆತ್ಮನೇ ಅವಸ್ಥಾತ್ರಯರೂಪದಿಂದ ತೋರುತ್ತಿದ್ದಾನೆ. ಆತ್ಮನನ್ನೇ ತಾನೆಂದು ತಿಳಿದವನಿಗೆ ಅವಸ್ಥೆಗಳೂ ಇಲ್ಲ , ಅವಸ್ಥಾಸಂಬಂಧವೂ ಇಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.13">
		<h1 class="level1-title" epub:type="title"><span class="date">ಫೆಬ್ರುವರಿ ೧೩</span><br /><span class="num">44.</span> ಪಂಚಕೋಶಗಳು ಮಿಥ್ಯಾ</h1>
		<p class="bhashya-verse">ಅಸದ್ಭ್ಯಃ ಖಲು ಕೋಶೇಭ್ಯಃ ಸದೇಕಂ ಬ್ರಹ್ಮ ವೇದ ಚೇತ್।<br/>ದೃಶೇ ರೂಪಾಂತರಾಸತ್ತ್ವಾತ್ ಸಂತಂ ತಂ ಬ್ರಾಹ್ಮಣಾ ವಿದುಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೫೫</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅಸದ್ಭ್ಯಃ</strong> = ಸುಳ್ಳಾಗಿರುವ, <strong>ಕೋಶೇಭ್ಯಃ</strong> = ಪಂಚಕೋಶಗಳಿಂದ, <strong>ಸತ್</strong> = ಸತ್ ಸ್ವರೂಪವಾದ, <strong>ಏಕಂ</strong> = ಏಕವಾಗಿರುವ, <strong>ಬ್ರಹ್ಮ</strong> = ಪರಬ್ರಹ್ಮವನ್ನು, <strong>ವೇದ ಚೇತ್</strong> = ಬಿಡಿಸಿ ತಿಳಿದುಕೊಂಡರೆ, <strong>ದೃಶೇಃ</strong> = ದೃಕ್ ಸ್ವರೂಪನಾದ ಆತ್ಮನಿಗೆ ಅಂದರೆ ಬ್ರಹ್ಮಕ್ಕೆ , <strong>ರೂಪಾಂತರಾಸತ್ತ್ವಾತ್</strong> = ತನ್ನದೇ ಆದ ಬೇರೆಯ ರೂಪಗಳು ಇಲ್ಲದಿರುವುದರಿಂದ, <strong>ತಂ ಖಲು</strong> = ಅಂಥವನನ್ನೇ ಅಲ್ಲವೇ, <strong>ಸಂತಂ</strong> = ಸತ್ಪುರುಷನೆಂದು, <strong>ಬ್ರಾಹ್ಮಣಾಃ</strong> = ಬ್ರಹ್ಮಜ್ಞಾನಿಗಳು, <strong>ವಿದುಃ</strong> = ತಿಳಿಯುತ್ತಾರೆ.</p>
		<p class="description"><strong>ಭಾವಾರ್ಥ</strong>: ಮಿಥ್ಯಾಭೂತವಾದ ಪಂಚಕೋಶಗಳಿಂದ ಸತ್ಯನಾದ ಆತ್ಮನನ್ನು ಬೇರ್ಪಡಿಸಿ ತಿಳಿದವನೇ ನಿಜಕ್ಕೂ ಧೀರ ಹಾಗೂ ಸಂತನಾಗುತ್ತಾನೆ. ಆತ್ಮನಿಗೆ ತನ್ನದೇ ಆದ ಯಾವ ರೂಪಗಳೂ ಇರುವುದಿಲ್ಲ—ಎಂದು ಜ್ಞಾನಿಗಳು ಹೇಳುತ್ತಾರೆ.</p>
		<p class="description"><strong>ವಿವರಣೆ</strong>: ಆತ್ಮನೇ ಪಂಚಕೋಶಗಳ ರೂಪದಿಂದ ತೋರುತ್ತಿದ್ದಾನೆ. ಆತ್ಮನೇ ಪಂಚಕೋಶಗಳಿಗೂ ಮೂಲಕಾರಣನೂ ಆಸ್ಪದನೂ ಆಗಿರುತ್ತಾನೆ. ಇಂಥ ಆತ್ಮನನ್ನು ಪಂಚಕೋಶಗಳಿಂದ ಬೇರ್ಪಡಿಸಿ, ಆತ್ಮನೇ ಸತ್ಯಸ್ವರೂಪನೆಂದು ತಿಳಿದವನೇ ‘ಸಂತ’ ಎಂದು ಜ್ಞಾನಿಗಳು ಹೇಳುತ್ತಾರೆ. ನಿರುಪಾಧಿಕನಾದ ಅಶರೀರನಾದ ಆತ್ಮನೇ ಪಂಚಕೋಶಗಳೆಂಬ ಉಪಾಧಿಗಳಿಂದ ಅನ್ನಮಯಾತ್ಮಾದಿರೂಪದಿಂದ ತೋರುತ್ತಿದ್ದಾನೆ. ಆತ್ಮನಿಗೇ ಉಪಾಧಿಸಂಬಂಧದಿಂದ ಅನ್ನಮಯ ಎಂದು ಹೆಸರು. ಆತ್ಮನಿಗೆ ಸ್ವತಃ ಯಾವ ರೂಪಾದಿಗಳೂ ಇರುವುದಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.14">
		<h1 class="level1-title" epub:type="title"><span class="date">ಫೆಬ್ರುವರಿ ೧೪</span><br /><span class="num">45.</span> ಜೀವನ್ಮುಕ್ತನಿವನು</h1>
		<p class="bhashya-verse">ಯೋಗಾಭ್ಯಾಸವಶಾದ್ಯೇನ ಮನೋ ನಿರ್ವಿಷಯಂ ಕೃತಮ್।<br/>ನಿವೃತ್ತಃ ಸ ಪುಮಾನ್ ಸದ್ಯೋ ಜೀವನ್ಮುಕ್ತೋ ಭವಿಷ್ಯತಿ॥</p>
		<p class="bhashya-verse-source">ಮಾನಸೋಲ್ಲಾಸ ೮-೨೬</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಯೇನ</strong> = ಯಾವ ಸಾಧಕನಿಂದ, <strong>ಮನಃ</strong> = ಮನಸ್ಸು, <strong>ಯೋಗಾಭ್ಯಾಸವಶಾತ್</strong> = ಯೋಗಾಭ್ಯಾಸದ ಸಾಧನದಿಂದ, <strong>ನಿರ್ವಿಷಯಂ</strong> = ವಿಷಯಗಳಿಲ್ಲದ್ದಾಗಿ, <strong>ಕೃತಮ್</strong> = ಮಾಡಲ್ಪಟ್ಟಿರುತ್ತದೆಯೋ, <strong>ಸಃ ಪುಮಾನ್</strong> = ಅಂಥ ಮಾನವನು, <strong>ನಿವೃತ್ತಃ</strong> = ಬಾಹ್ಯ ವಿಷಯಗಳಿಂದ ಹಿಂತಿರುಗಿದವನಾಗಿ, <strong>ಸದ್ಯಃ</strong> = ಕೂಡಲೇ, <strong>ಜೀವನ್ಮುಕ್ತಃ</strong> = ಜೀವನ್ಮುಕ್ತನಾಗಿ, <strong>ಭವಿಷ್ಯತಿ</strong> = ಆಗುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಯಮನಿಯಮಾದಿರೂಪವಾದ ಅಷ್ಟಾಂಗಯೋಗಾನುಷ್ಠಾನದಿಂದ ಯಾವ ಸಾಧಕನು ತನ್ನ ಮನಸ್ಸನ್ನು ಹೊರಗಿನ ವಿಷಯಗಳಿಂದ ಒಳಗಡೆಗೆ ಸೆಳೆದುಕೊಂಡು ಆತ್ಮನಲ್ಲೇ ನಿಲ್ಲಿಸಿಬಿಡುತ್ತಾನೆಯೋ, ಅಂಥವನು ಜೀವನ್ಮುಕ್ತನಾಗುತ್ತಾನೆ.</p>
		<p class="description"><strong>ವಿವರಣೆ</strong>: ಯಮ, ನಿಯಮ, ಆಸನ, ಪ್ರಾಣಾಯಾಮ, ಪ್ರತ್ಯಾಹಾರ, ಧ್ಯಾನ, ಧಾರಣ, ಸಮಾಧಿಗಳು ಯೋಗಕ್ಕೆ ಅಷ್ಟಾಂಗಗಳು. ಇವುಗಳನ್ನು ಅನುಷ್ಠಾನಮಾಡುತ್ತಾ ತನ್ನ ಮನಸ್ಸನ್ನು ಬಾಹ್ಯ ವಿಷಯಗಳಿಂದ ಎಳೆದುಕೊಂಡು ಆತ್ಮನಲ್ಲಿಯೇ ನಿಲ್ಲಿಸುವವನೇ ಧೀರನಾದ ಸಾಧಕನು. ಇವನ ಮನಸ್ಸು ಅಂತರ್ಮುಖಗೊಂಡು ಅನಾತ್ಮವಿಷಯಗಳನ್ನು ಚಿಂತಿಸದೇ ಸದಾ ಆತ್ಮನಲ್ಲಿಯೇ ನೆಲೆಗೊಂಡಿರುತ್ತದೆ. ಇವನು ಆತ್ಮಧ್ಯಾನಪರಾಯಣನಾಗಿ ಆತ್ಮನಿಷ್ಠನಾಗಿದ್ದು ಜೀವನ್ಮುಕ್ತನೇ ಆಗಿಬಿಡುತ್ತಾನೆ. ಇವನಿಗೆ ಅಜ್ಞಾನವಾಗಲೀ ಸಂಸಾರದ ಅಂಟಾಗಲೀ ಶೋಕಮೋಹಗಳಾಗಲೀ ಇರುವುದಿಲ್ಲ. ಇಂಥ ಜೀವನ್ಮುಕ್ತನಿಗೆ ಶರೀರಾಂತರವಾಗಲೀ ಜನ್ಮಾಂತರವಾಗಲೀ ಇಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.15">
		<h1 class="level1-title" epub:type="title"><span class="date">ಫೆಬ್ರುವರಿ ೧೫</span><br /><span class="num">46.</span> ಸ್ವರ್ಗವೂ ಮೋಕ್ಷವೂ</h1>
		<p class="bhashya-verse">ಭವಿಷ್ಯತ್ ಕಾಲಸಂಬಂಧಿ ಫಲಂ ಚೇಹ ನ ನಾಕವತ್।<br/>ತಜ್ಜ್ಞಾನಜನ್ಮಕಾಲತ್ವಾತ್ ಅಗ್ನಿಜನ್ಮೋತ್ಥಕಾರ್ಯವತ್॥</p>
		<p class="bhashya-verse-source">ಬೃಹದಾರಣ್ಯಭಾಷ್ಯವಾರ್ತಿಕಂ ೧-೪-೮೩೬</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಇಹ</strong> = ಮೋಕ್ಷದ ವಿಷಯದಲ್ಲಿ, <strong>ಭವಿಷ್ಯತ್ ಕಾಲ</strong> <strong>ಸಂಬಂಧಿ</strong> = ಮುಂದಿನ ಕಾಲಕ್ಕೆ ಸಂಬಂಧಪಟ್ಟಂಥ, <strong>ಫಲಂ</strong> = ಫಲವು, <strong>ನಾಕವತ್</strong> = ಸ್ವರ್ಗದಂತೆ, <strong>ನ ಸಂಭವತಿ</strong> = ಹೊಂದಲಾರದು. <strong>ತಜ್ಜ್ಞಾನ ಜನ್ಮಕಾಲತ್ವಾತ್</strong> = ಆತ್ಮಜ್ಞಾನಜನ್ಮದ ಸಮಕಾಲ ದಲ್ಲಿಯೇ ಮೋಕ್ಷವು ಉಂಟಾಗುವುದರಿಂದ. ಉದಾಹರಣೆಗೆ: <strong>ಅಗ್ನಿಜನ್ಮೋತ್ಥಕಾರ್ಯವತ್</strong> = ಬೆಂಕಿಯು ಹುಟ್ಟಿದ ಕೂಡಲೇ ಸುಡುವಂತೆ ಹಾಗೂ ಬಿಸಿಯನ್ನು ಉಂಟುಮಾಡುವಂತೆ.</p>
		<p class="description"><strong>ಭಾವಾರ್ಥ</strong>: ಕರ್ಮಕಾಂಡದಲ್ಲಿ ಈ ಜನ್ಮದಲ್ಲಿ ಕರ್ಮಗಳನ್ನು ಮಾಡಿದರೆ ಮುಂದಿನ ಜನ್ಮದಲ್ಲಿ ಅದರ ಫಲಗಳಾಗುತ್ತವೆ. ಸ್ವರ್ಗ ನರಕಗಳು ಮುಂದಿನ ಜನ್ಮದಲ್ಲಿ ದೊರಕುವ ಫಲಗಳು. ಆದರೆ ಮೋಕ್ಷವು ಹಾಗಲ್ಲ. ಈ ಜನ್ಮದಲ್ಲಿಯೇ ದೊರಕುವ ಫಲ ಮೋಕ್ಷ. ಹುಟ್ಟಿದ ಕೂಡಲೇ ಬೆಂಕಿಯು ಸುಡುವಂತೆ, ಜ್ಞಾನೋದಯವಾದ ಕೂಡಲೇ ಇಲ್ಲಿಯೇ ಈಗಲೇ ಮುಕ್ತಿಯು ದೊರಕುತ್ತದೆ.</p>
		<p class="description"><strong>ವಿವರಣೆ</strong>: ಕರ್ಮಗಳ ಕ್ಷೇತ್ರವೇ ಬೇರೆ, ಜ್ಞಾನದ ಕ್ಷೇತ್ರವೇ ಬೇರೆ. ಈ ಜನ್ಮದಲ್ಲಿ ಅಗ್ನಿಹೋತ್ರಾದಿ ಪುಣ್ಯಕರ್ಮಗಳನ್ನು ಮಾಡಿದರೆ ಅದರ ಫಲವಾದ ಸ್ವರ್ಗವು ಈ ಜನ್ಮದಲ್ಲಿಯೇ ಸಿಗುವುದಿಲ್ಲ. ಮರಣಾನಂತರ ಮುಂದಿನ ಜನ್ಮದಲ್ಲಿ ಸ್ವರ್ಗವು ಸಿಕ್ಕುತ್ತದೆ. ಆದರೆ ಬ್ರಹ್ಮಜ್ಞಾನದ ಫಲವಾದ ಮೋಕ್ಷವು ಸತ್ತನಂತರ ದೊರಕುವ ಫಲವಲ್ಲ. ಜ್ಞಾನೋದಯ ಸಮಕಾಲದಲ್ಲಿಯೇ ಮೋಕ್ಷವು ದೊರಕುತ್ತದೆ. ಇದೇ ಸದ್ಯೋಮುಕ್ತಿ ಅಥವಾ ಜೀವನ್ಮು ಕ್ತಿ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.16">
		<h1 class="level1-title" epub:type="title"><span class="date">ಫೆಬ್ರುವರಿ ೧೬</span><br /><span class="num">47.</span> ವೇದಾಂತದ ಮಹಿಮೆ</h1>
		<p class="bhashya-verse">ಐಕಾತ್ಮ್ಯವಸ್ತುಯಾಥಾತ್ಮ್ಯಪ್ರಕಾಶನಪಟೀಯಸಃ।<br/>ವಚಸಸ್ತ್ವತಿರೇಕೇಣ ಕಿಂ ಮಾನಂ ತದ್ಧುರಂ ವಹೇತ್॥</p>
		<p class="bhashya-verse-source">ಸಂಬಂಧವಾರ್ತಿಕಂ ೭೧೯</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಐಕಾತ್ಮ್ಯ ವಸ್ತು ಯಾಥಾತ್ಮ್ಯ ಪ್ರಕಾಶನ ಪಟೀಯಸಃ</strong> = ಐಕಾತ್ಮ್ಯ ವಸ್ತುವಿನ ಯಾಥಾತ್ಮ್ಯವನ್ನು ತಿಳಿಸುವುದರಲ್ಲಿ ಸಮರ್ಥವಾದ, <strong>ವಚಸಃ</strong> = ವೇದಾಂತದ ಮಾತಿಗಿಂತ, <strong>ಅತಿರೇಕೇಣ</strong> = ಭಿನ್ನವಾಗಿ, <strong>ಕಿಂ ಮಾನಂ</strong> = ಯಾವ ಪ್ರಮಾಣವುತಾನೇ, <strong>ತತ್ ಧುರಂ</strong> = ಆ ಭಾರವನ್ನು, <strong>ವಹೇತ್</strong> = ಹೊರಬಲ್ಲದು?</p>
		<p class="description"><strong>ಭಾವಾರ್ಥ</strong>: ಶ್ರುತಿ ಪ್ರಮಾಣದಿಂದಲೇ ನಮಗೆ ಆತ್ಮನ ಯಾಥಾತ್ಮ್ಯವೂ ಐಕಾತ್ಮ್ಯವೂ ತಿಳಿಯಬೇಕೇ ಹೊರತು ಬೇರೆ ಪ್ರತ್ಯಕ್ಷ ಅನುಮಾನಾದಿ ಇತರ ಯಾವ ಪ್ರಮಾಣಗಳಿಂದಲೂ ತಿಳಿಯುವುದಿಲ್ಲ.</p>
		<p class="description"><strong>ವಿವರಣೆ</strong>: ವೇದಾಂತ ಶ್ರುತಿವಾಕ್ಯಗಳೆಂಬ ಪ್ರಮಾಣದಿಂದಲೇ ನಮಗೆ ಆತ್ಮನ ಯಾಥಾತ್ಮ್ಯವು ತಿಳಿಯಬೇಕೇ ಹೊರತು ಶ್ರುತಿಗಳನ್ನು ಬಿಟ್ಟು ಬೇರೆಯ ಪ್ರತ್ಯಕ್ಷ ಅನುಮಾನಾದಿ ಪ್ರಮಾಣಗಳಿಂದ ಸಾಧ್ಯವಿಲ್ಲ. ಏಕೆಂದರೆ ಅಪೌರುಷೇಯವಾದ ವೇದವಾಕ್ಯಗಳು ಭಗವಂತನ ನೇರವಾದ ವಾಣಿಯಾದ್ದರಿಂದ ಅವುಗಳಿಗೆ ಮಾತ್ರವೇ ಪ್ರತ್ಯಗಾತ್ಮನ ನಿಜಸ್ವರೂಪವನ್ನು ತಿಳಿಸುವ ಸಾಮರ್ಥ್ಯವಿರುತ್ತದೆ. ನಿರ್ವಿಶೇಷನಾದ ಆತ್ಮನನ್ನು ಪ್ರತ್ಯಕ್ಷಾದಿಪ್ರಮಾಣಗಳು ತಿಳಿಸಲಾರವು. ಏಕೆಂದರೆ ಸಗುಣವಾದ, ಸೋಪಾಧಿಕವಾದ, ಸವಿಶೇಷವಾದ ಪದಾರ್ಥಗಳನ್ನು ಮಾತ್ರ ಇಂದ್ರಿಯಪ್ರಮಾಣಗಳಿಂದ ತಿಳಿಯಬಹುದು. ಆದರೆ ನಿರುಪಾಧಿಕನಾದ ಆತ್ಮನನ್ನು ಇವುಗಳಿಂದ ತಿಳಿಯಲು ಸಾಧ್ಯವೇ ಇಲ್ಲ. ಇಲ್ಲಿ ವೇದಾಂತಗಳೇ ಪ್ರಮಾಣ. ಪ್ರಮಾಣಗಳಿಗೂ ಪ್ರಮಾಣವಾಗಿರುವ ಪ್ರತ್ಯಗಾತ್ಮನನ್ನು ಪ್ರಮಾಣಗಳು ತಿಳಿಸಲಾರವು.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.17">
		<h1 class="level1-title" epub:type="title"><span class="date">ಫೆಬ್ರುವರಿ ೧೭</span><br /><span class="num">48.</span> ಇಲ್ಲಿ ಕರ್ಮದ ಕೆಲಸವಿಲ್ಲ</h1>
		<p class="bhashya-verse">ಕರ್ಮಾಪೇಕ್ಷಂ ಪರಪ್ರಾಪ್ತೌ ಜ್ಞಾನಂ ಸ್ಯಾದಿತಿ ಚೇನ್ನ ತತ್।<br/>ಮುಕ್ತೌ ನ ಕರ್ಮಣಃ ಕಾರ್ಯಂ ಯಸ್ಮಾದಣ್ವಪಿ ವಿದ್ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೫೯</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಪರಪ್ರಾಪ್ತೌ</strong> = ಬ್ರಹ್ಮಪ್ರಾಪ್ತಿಗೆ, <strong>ಜ್ಞಾನಂ</strong> = ಜ್ಞಾನವು, <strong>ಕರ್ಮಾಪೇಕ್ಷಂ ಸ್ಯಾತ್</strong> = ಕರ್ಮವನ್ನು ಬಯಸುತ್ತದೆಯಲ್ಲವೆ? <strong>ಇತಿ ಚೇತ್</strong> = ಎಂದು ಹೇಳಿದರೆ, <strong>ತತ್ ನ</strong> = ಅದು ಸರಿಯಲ್ಲ; <strong>ಯಸ್ಮಾತ್</strong> = ಏಕೆಂದರೆ, <strong>ಮುಕ್ತೌ</strong> = ಮುಕ್ತಿಯನ್ನು ಕೊಡುವ ವಿಷಯದಲ್ಲಿ , <strong>ಕರ್ಮಣಃ</strong> = ಕರ್ಮದ, <strong>ಕಾರ್ಯಂ</strong> = ಕೆಲಸವು, <strong>ಅಣು ಅಪಿ</strong> = ಸ್ವಲ್ಪವೂ, <strong>ನ ವಿದ್ಯತೇ</strong> = ಇರುವುದಿಲ್ಲ.</p>
		<p class="description"><strong>ಭಾವಾರ್ಥ</strong>: ಜ್ಞಾನವು ಕರ್ಮದ ಸಹಾಯದಿಂದ ಮೋಕ್ಷವನ್ನು ಉಂಟುಮಾಡಲಿ ಎಂದರೆ, ಈ ವಾದವು ಸರಿಯಲ್ಲ. ಏಕೆಂದರೆ ಸ್ವತಃಸಿದ್ಧವಾದ ಮೋಕ್ಷವನ್ನು ಉಂಟುಮಾಡುವ ವಿಷಯದಲ್ಲಿ ಕ್ರಿಯೆಯ ಕೆಲಸವು ಅಥವಾ ಸಹಾಯವು ಏನೂ ಇಲ್ಲ.</p>
		<p class="description"><strong>ವಿವರಣೆ</strong>: ಕೇವಲ ಜ್ಞಾನವು ಮುಕ್ತಿಯನ್ನು ಉಂಟುಮಾಡಲಾರದು. ಆದ್ದರಿಂದ ಜ್ಞಾನಕ್ಕೆ ಸಹಾಯಕವಾಗಿ ಕ್ರಿಯೆಯೂ ಜ್ಞಾನದೊಂದಿಗೆ ಸೇರಿಕೊಳ್ಳಬಹುದಲ್ಲವೆ? ಎಂದರೆ, ಈ ವಾದವು ಸರಿಯಲ್ಲ. ಏಕೆಂದರೆ ಕ್ರಿಯೆಯು ಹೊಸದಾಗಿ ಫಲವನ್ನು ಸೃಷ್ಟಿಮಾಡುತ್ತದೆ. ಆದರೆ ಮುಕ್ತಿಯು ಸಾಧ್ಯವೇ ಅಲ್ಲ , ಮೋಕ್ಷವು ಸ್ವತಃಸಿದ್ಧವಾದ ಫಲವಾದ್ದರಿಂದ ಕ್ರಿಯೆಯ ಹಂಗು ಮೋಕ್ಷಕ್ಕೆ ಇರುವುದಿಲ್ಲ. ಜ್ಞಾನಪ್ರಾಪ್ತಿಗಿಂತ ಮುಂಚೆ ಚಿತ್ತಶುದ್ಧಿಗಾಗಿ ಕರ್ಮಯೋಗವು ಬೇಕಾಗಬಹುದು. ಆದರೆ ಸಮ್ಯಗ್ ಜ್ಞಾನವು ಹುಟ್ಟಿದ ಮೇಲೆ ಪುನಃ ಕರ್ಮಗಳು ಬೇಕಾಗಿಲ್ಲ. ಸ್ವತಃಸಿದ್ಧವಾದ ಮುಕ್ತಿಯನ್ನು ಹೊಂದಲು ಆತ್ಮಜ್ಞಾನನಿಷ್ಠೆಯೊಂದೇ ಸಾಕು. ಆತ್ಮಜ್ಞಾನಕ್ಕೆ ಸಹಾಯಕವಾಗಿ ಕರ್ಮಗಳು ಬೇಕಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.18">
		<h1 class="level1-title" epub:type="title"><span class="date">ಫೆಬ್ರುವರಿ ೧೮</span><br /><span class="num">49.</span> ಆತ್ಮನು ಸೂರ್ಯನಂತೆ</h1>
		<p class="bhashya-verse">ಧೂಮಾಭ್ರಧೂಲೀನೀಹಾರೈಃ ಅಸ್ಪೃಷ್ಟೋಽಪಿ ದಿವಾಕರಃ।<br/>ಯಥಾ ಚ್ಛನ್ನ ಇವಾಭಾತಿ ತಥೈವಾತ್ಮಾಪಿ ಮಾಯಯಾ॥</p>
		<p class="bhashya-verse-source">ಮಾನಸೋಲ್ಲಾಸ ೮-೨೨</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ದಿವಾಕರಃ</strong> = ಸೂರ್ಯನು, <strong>ಧೂಮ ಅಭ್ರಧೂಲೀ ನೀಹಾರೈಃ</strong> = ಹೊಗೆ ಮೋಡ ಧೂಳು ಮಂಜುಗಳಿಂದ, <strong>ಅಸ್ಪೃಷ್ಟಃ ಅಪಿ</strong> = ಮುಟ್ಟಲ್ಪಡದಿದ್ದರೂ, <strong>ಯಥಾ</strong> = ಹೇಗೆ, <strong>ಛನ್ನಃ ಇವ</strong> = ಮುಚ್ಚಲ್ಪಟ್ಟವನಂತೆ, <strong>ಆಭಾತಿ</strong> = ತೋರುತ್ತಾನೆಯೋ, <strong>ತಥೈವ</strong> = ಹಾಗೆಯೇ, <strong>ಆತ್ಮಾ ಅಪಿ</strong> = ಆತ್ಮನೂ ಕೂಡ, <strong>ಮಾಯಯಾ</strong> = ಮಾಯೆಯಿಂದ ಮುಚ್ಚಲ್ಪಟ್ಟವನಂತೆ ಕಾಣುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಸೂರ್ಯನಿಗೂ ಭೂಮಿಗೂ ಸಂಬಂಧವೆಲ್ಲಿ? ಸೂರ್ಯನು ಭೂಮಿಯಿಂದ ಹತ್ತು ಕೋಟಿ ಮೈಲಿ ದೂರದಲ್ಲಿದ್ದು ಇಡೀ ವಿಶ್ವವನ್ನೇ ಬೆಳಗುತ್ತಿದ್ದಾನೆ. ಇವನನ್ನು ಯಾರೂ ಮುಟ್ಟಲಾರರು ಹಾಗೂ ಮುಚ್ಚಲೂ ಆರರು! ಆದರೂ ಮೋಡದಿಂದ ಮುಚ್ಚಲ್ಪಟ್ಟವನಂತೆ ಕಾಣಿಸುತ್ತಾನಲ್ಲವೆ? ಅದೇ ರೀತಿಯಲ್ಲಿ ಆತ್ಮನನ್ನು ಮಾಯೆಯು ಮುಚ್ಚಿರುವಂತೆ ಅವಿದ್ಯಾದೃಷ್ಟಿಯುಳ್ಳವರಿಗೆ ಆತ್ಮನು ಕಾಣುತ್ತಾನೆ.</p>
		<p class="description"><strong>ವಿವರಣೆ</strong>: ಹೊಗೆಯಾಗಲೀ ಮೋಡಗಳಾಗಲೀ ಧೂಳಿನ ಕಣಗಳಾಗಲೀ ಮಂಜಾಗಲೀ ಸೂರ್ಯನನ್ನು ಮುಚ್ಚಲಾರವು. ಆದರೂ ಮೋಡದಿಂದ ಮುಚ್ಚಲ್ಪಟ್ಟವನಂತೆ ಸೂರ್ಯನು ಕಾಣಿಸುತ್ತಾನಲ್ಲವೆ? ಹೀಗೆಯೇ ಆತ್ಮನು ಮಾಯಾವೃತನಾದಂತೆ ತೋರುತ್ತಾನೆ. ಆದರೆ ಸ್ವಯಂಪ್ರಕಾಶಸ್ವರೂಪನಾದ ಆತ್ಮನನ್ನು ಮಾಯೆಯು ಆವರಿಸಲು ಸಾಧ್ಯವೇ ಇಲ್ಲ. ಅವಿದ್ಯಾದೃಷ್ಟಿಯುಳ್ಳ ಅವಿವೇಕಿಗಳಿಗೆ ಆತ್ಮನು ಮಾಯಾವೃತನಾಗಿರುವಂತೆ ತೋರುತ್ತಾನೆ, ಅಷ್ಟೇ. ಇದಕ್ಕೆ ಅವರ ಅವಿವೇಕವೇ ಕಾರಣ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.19">
		<h1 class="level1-title" epub:type="title"><span class="date">ಫೆಬ್ರುವರಿ ೧೯</span><br /><span class="num">50.</span> ಭೂಮಾನಂದವಿದು</h1>
		<p class="bhashya-verse">ಸೋಽಯಂ ಲೌಕಿಕ ಆನಂದಃ ನಿಷ್ಠಾಂ ಸಾಧನಸಂಪದಾ।<br/>ಯತ್ರ ಪ್ರಪದ್ಯತೇ ಭೂಮ್ನಿ ಸೋಽಸ್ತ್ಯಾನಂದಃ ಪರೋರಸಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೩೪</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಸಃ ಅಯಂ</strong> = ಆ ಈ, <strong>ಲೌಕಿಕಃ</strong> = ಲೋಕದಲ್ಲಿ ಕಾಣುವ, <strong>ಆನಂದಃ</strong> = ಆನಂದವು, <strong>ಸಾಧನಸಂಪದಾ</strong> = ಸಾಧನಗಳ ಸಂಪತ್ತಿನಿಂದ, <strong>ಯತ್ರ ಭೂಮ್ನಿ</strong> = ಯಾವ ಭೂಮರೂಪವಾದ ಬ್ರಹ್ಮಾನಂದದಲ್ಲಿ, <strong>ನಿಷ್ಠಾಂ</strong> = ನಿಷ್ಠೆಯನ್ನು, <strong>ಪ್ರಪದ್ಯತೇ</strong> = ಹೊಂದುತ್ತದೆಯೋ, <strong>ಸಃ</strong> = ಅದೇ, <strong>ಪರಃ</strong> = ಹೆಚ್ಚಿನ, <strong>ಆನಂದಃ</strong> = ಆನಂದವೂ, <strong>ರಸಃ</strong> = ರಸವೂ, <strong>ಅಸ್ತಿ</strong> = ಆಗಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಈ ಲೌಕಿಕಾನಂದಗಳೆಲ್ಲವೂ ಯಾವ ಭೂಮಾನಂದದಲ್ಲಿ ನೆಲೆಗೊಳ್ಳುತ್ತವೆಯೋ, ಕಟ್ಟಕಡೆಯ ಹಂತವನ್ನು ತಲುಪಿ ಎಲ್ಲಿ ನಿಲುಗಡೆಯಾಗಿಬಿಡುತ್ತವೆಯೋ, ಅದೇ ಭೂಮಾನಂದವು, ಅದೇ ಬ್ರಹ್ಮಾನಂದವು.</p>
		<p class="description"><strong>ವಿವರಣೆ</strong>: ಬ್ರಹ್ಮಜ್ಞಾನದಿಂದ ಬ್ರಹ್ಮಾನಂದವು ದೊರಕುತ್ತದೆ. ಈ ಬ್ರಹ್ಮಾನಂದವನ್ನು ಶಬ್ದಗಳಿಂದ ವಿವರಿಸಲು ಆಗುವುದಿಲ್ಲ. ಹಾಗಾದರೆ ಇದಕ್ಕೆ ಲಕ್ಷಣವೇನು? ಎಂದರೆ, ಲೋಕದಲ್ಲಿ ಪ್ರಸಿದ್ಧವಾದ ಎಲ್ಲಾ ರೀತಿಯ ಸುಖಗಳೂ, ಆನಂದಗಳೂ ಎಲ್ಲಿ ಕೊನೆಗೊಳ್ಳುತ್ತವೆಯೋ ಅದೇ ಬ್ರಹ್ಮಾನಂದವು. ಬ್ರಹ್ಮಲೋಕದ ವರೆಗಿರುವ ಎಲ್ಲಾ ಆನಂದಗಳಿಗೂ ಆಸ್ಪದವಾದ, ನಿರುಪಾಧಿಕವಾದ ಸಹಜವಾದ ಆನಂದವೇ ಮೋಕ್ಷಾನಂದ. ಇದೇ ಬ್ರಹ್ಮಾನಂದ, ಇದೇ ಭೂಮಾನಂದವೂ ಹೌದು. ಇದನ್ನು ಆತ್ಮಜ್ಞಾನದಿಂದ ಮಾತ್ರವೇ ಪ್ರತಿಯೊಬ್ಬನೂ ಹೊಂದಬಲ್ಲನು. ಬ್ರಹ್ಮಾನಂದವು ದೇಶಕಾಲಗಳನ್ನೂ ಇತಿಮಿತಿಗಳನ್ನೂ ಉಪಾಧಿಗಳನ್ನೂ ಮೀರಿರುತ್ತದೆ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.20">
		<h1 class="level1-title" epub:type="title"><span class="date">ಫೆಬ್ರುವರಿ ೨೦</span><br /><span class="num">51.</span> ಅಜ್ಞರಿಗೇ ಕರ್ಮಕಾಂಡ</h1>
		<p class="bhashya-verse">ಪ್ರಾಮಾಣ್ಯಂ ಕರ್ಮಕಾಂಡಸ್ಯ ಯಸ್ಮಿನ್ ವಿಷಯ ಇಷ್ಯತೇ।<br/>ಅವಿದ್ಯಾವಿಷಯಂ ಸಾಕ್ಷಾದಥ ಯೋಽನ್ಯಾಮಿತೀರ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೫೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಯಸ್ಮಿನ್</strong> = ಯಾವ, <strong>ವಿಷಯೇ</strong> = ವಿಷಯದಲ್ಲಿ , <strong>ಕರ್ಮಕಾಂಡಸ್ಯ</strong> = ಕರ್ಮಕಾಂಡಕ್ಕೆ, <strong>ಪ್ರಾಮಾಣ್ಯಂ</strong> = ಪ್ರಾಮಾಣ್ಯವು ಇದೆಯೋ, ಅದು, <strong>ಸಾಕ್ಷಾತ್</strong> = ನೇರವಾಗಿ, <strong>ಅವಿದ್ಯಾವಿಷಯಂ</strong> = ಅವಿದ್ಯೆಯ ಕ್ಷೇತ್ರದಲ್ಲಿಯೇ ಇರುತ್ತದೆ. ಇದನ್ನೇ ಶ್ರುತಿಯಲ್ಲಿ “<strong>ಅಥ ಯೋಽನ್ಯಾಂ ದೇವತಾಮ್ ಉಪಾಸ್ತೇ</strong>” <strong>ಇತಿ</strong> = ಎಂದು, <strong>ಈರ್ಯತೇ</strong> = ಹೇಳಿರುತ್ತದೆ.</p>
		<p class="description"><strong>ಭಾವಾರ್ಥ</strong> : ಅವಿದ್ಯಾವಂತರ ವಿಷಯದಲ್ಲಿಯೇ ಕರ್ಮಕಾಂಡಕ್ಕೆ ಪ್ರಾಮಾಣ್ಯವು. ಅವಿದ್ಯಾವಂತರನ್ನು ಕುರಿತು <strong>ಅಥ ಯೋಽನ್ಯಾಂ ದೇವತಾಮುಪಾಸ್ತೇ</strong> ಎಂದು ಶ್ರುತಿಯು ಹೇಳುತ್ತಿದೆ.</p>
		<p class="description"><strong>ವಿವರಣೆ</strong>: ಶಾಸ್ತ್ರಗಳಲ್ಲಿ ಕರ್ಮಗಳನ್ನು ಮಾಡಬೇಕೆಂದು ಹೇಳಿದೆಯಲ್ಲ, ಈ ಕರ್ಮಕಾಂಡದ ವಾಕ್ಯಗಳೂ ಪ್ರಮಾಣವಾಗಿವೆಯಲ್ಲವೆ? ಎಂದರೆ, ಹೌದು, ಅವಿದ್ಯಾವಂತರ ವಿಷಯದಲ್ಲಿ ಈ ಕರ್ಮಕಾಂಡವಾಕ್ಯಗಳಿಗೆ ಪ್ರಾಮಾಣ್ಯವೇ ಹೊರತು ಜ್ಞಾನಿಯ ವಿಷಯದಲ್ಲಿ ಅಲ್ಲ. ಅವಿದ್ಯೆಯೆಂದರೆ ದೇಹ, ವರ್ಣ, ಆಶ್ರಮಾದಿ ಧರ್ಮಗಳನ್ನು ತಮ್ಮ ಮೇಲೆ ಹಾಕಿಕೊಂಡಿರುವುದು. ಅವಿದ್ಯಾವಂತರೇ ಕರ್ಮಕಾಂಡಕ್ಕೆ ಅಧಿಕಾರಿಗಳು. ಇದನ್ನೇ ಶ್ರುತಿಯು “<strong>ಅಥ ಯೋಽನ್ಯಾಂ</strong> <strong>ದೇವತಾಮ್ ಉಪಾಸ್ತೇ</strong>” ಎಂದು ಹೇಳುತ್ತಿದೆ. ಇನ್ನು ದೇಹಾಭಿಮಾನರಹಿತನಾದ, ಕರ್ಮಫಲಾಶಾರಹಿತನಾದ ಬ್ರಹ್ಮಜ್ಞಾನಿಗೆ ಈ ಕರ್ಮಗಳಿಂದ ಏನಾಗಬೇಕಾಗಿದೆ? ಆದ್ದರಿಂದ ಕಾಮಿಗಳಾದ ಅಜ್ಞಾನಿಗಳಿಗೇ ಕರ್ಮಕಾಂಡವು ಹೊರಟಿರುತ್ತದೆ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.21">
		<h1 class="level1-title" epub:type="title"><span class="date">ಫೆಬ್ರುವರಿ ೨೧</span><br /><span class="num">52.</span> ಜ್ಞಾನಾಗ್ನಿಯ ಮಹಿಮೆ</h1>
		<p class="bhashya-verse">ವೇದಾವಸಾನವಾಕ್ಯೋತ್ಥಸಮ್ಯಗ್ಜ್ಞಾನಾಶುಶುಕ್ಷಣಿಃ।<br/>ದಂದಹೀತ್ಯಾತ್ಮನೋ ಮೋಹಂ ನ ಕರ್ಮಾಪ್ರತಿಕೂಲತಃ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೧-೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ವೇದ ಅವಸಾನ ವಾಕ್ಯ ಉತ್ಥ ಸಮ್ಯಕ್ ಜ್ಞಾನ ಆಶು</strong><strong>ಶುಕ್ಷಣಿಃ</strong> = ವೇದಗಳ ಅಂತವಾದ ವೇದಾಂತಗಳ ವಾಕ್ಯಗಳಿಂದ ಹುಟ್ಟಿದಂಥ ಸಮ್ಯಗ್ಜ್ಞಾನವೆಂಬ ಬೆಂಕಿಯು, <strong>ಆತ್ಮನಃ</strong> = ಆತ್ಮನ, <strong>ಮೋಹಮ್</strong> = ಭ್ರಾಂತಿಯನ್ನು, <strong>ದಂದಹೀತಿ</strong> = ಸಂಪೂರ್ಣವಾಗಿ ಸುಟ್ಟು ಬೂದಿಮಾಡಿಬಿಡುತ್ತದೆ. ಆದರೆ, ಈ ಮೋಹವನ್ನು, <strong>ಕರ್ಮ</strong> = ಕರ್ಮಗಳು, <strong>ನ</strong> = ಬೂದಿಮಾಡಲಾರವು. ಏಕೆಂದರೆ, <strong>ಅಪ್ರತಿಕೂಲತಃ</strong> = ವಿರೋಧಿಯಲ್ಲವಾದ್ದರಿಂದ.</p>
		<p class="description"><strong>ಭಾವಾರ್ಥ</strong>: ವೇದಾಂತವಾಕ್ಯಗಳಿಂದ ಹುಟ್ಟಿದ ಸಮ್ಯಗ್ ಜ್ಞಾನಾಗ್ನಿಯು ಅಜ್ಞಾನವನ್ನು ಸುಟ್ಟುಬೂದಿಮಾಡುತ್ತದೆ. ಆತ್ಮಜ್ಞಾನದಿಂದಲೇ ಅಜ್ಞಾನವು ತೊಲಗುತ್ತದೆಯೇ ಹೊರತು ಕರ್ಮಗಳಿಂದ ಅಲ್ಲ. ಏಕೆಂದರೆ ಕರ್ಮಗಳಿಗೂ ಅಜ್ಞಾನಕ್ಕೂ ವಿರೋಧವಿಲ್ಲ.</p>
		<p class="description"><strong>ವಿವರಣೆ</strong>: ವೇದಾಂತವಾಕ್ಯಗಳೆಂದರೆ, ವೇದಾಂತಗಳಲ್ಲಿರುವ <strong>ತತ್ತ್ವಮಸಿ</strong>,<strong> ಅಹಂ ಬ್ರಹ್ಮಾಸ್ಮಿ</strong>,<strong> ಬ್ರಹ್ಮೈವೇದಂ ವಿಶ್ವಂ</strong>, <strong>ಆತ್ಮೈ ವೇದಂ ಸರ್ವಂ</strong> ಮುಂತಾದ ವಾಕ್ಯಗಳು. ಈ ಮಹಾವಾಕ್ಯಗಳ ಅರ್ಥವನ್ನು ಸದ್ಗುರುಗಳಿಂದ ಸರಿಯಾಗಿ ಶ್ರವಣಮಾಡಿ, ಅರ್ಥಮಾಡಿಕೊಂಡರೆ ಅದರಿಂದ ಆತ್ಮಜ್ಞಾನವು ಹುಟ್ಟುತ್ತದೆ. ಈ ಆತ್ಮಜ್ಞಾನವನ್ನು ಬೆಂಕಿಗೆ ಹೋಲಿಸಲಾಗಿರುತ್ತದೆ. ಬೆಂಕಿಯು ಕಟ್ಟಿಗೆಗಳನ್ನು ಸುಟ್ಟು ಬೂದಿಮಾಡುವಂತೆಯೇ, ಆತ್ಮಜ್ಞಾನವೂ ಅನಾದಿಯಾದ ಅವಿದ್ಯೆಯನ್ನು ನಾಶಮಾಡಿಬಿಡುತ್ತದೆ. ಆದರೆ, ಕೇವಲ ಕರ್ಮಗಳಿಂದ ಮೋಹಾಂಧಕಾರವು ನಾಶವಾಗಲಾರದು. <strong>ಆತ್ಮಜ್ಞಾನದಿಂದಲೇ ಮುಕ್ತಿಯು</strong>.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃಖ್</p>
	</section>
	<section class="level1 numbered" epub:type="chapter" role="doc-chapter" id="id-002.22">
		<p class="intro-shloka">॥ಓಂ ಸಮಸ್ವರೂಪಸ್ಥಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜಾಗ್ರತ್ ಸ್ವಪ್ನಸುಷುಪ್ತೇಷು ನಿರ್ವಿಕಾರಂ ಸಮಂ ಸ್ಥಿತಮ್।<br/>ಚಿನ್ಮಾತ್ರಾತ್ಮಸ್ವರೂಪಸ್ಥಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರುವರಿ <span class="en">22</span></span><br /><span class="num">53.</span> ಮೂರರಲ್ಲಿಯೂ ಆತ್ಮನು ಸಮನೇ</h1>
		<p class="bhashya-verse">ಅಸಂಕುಚಿತಚಿತ್ಪದ್ಮಃ ಪ್ರಾಜ್ಞೇ ಸ್ವಪ್ನಪ್ರಬೋಧವತ್।<br/>ತಥಾಽಪ್ರಫುಲ್ಲಬೋಧಾಬ್ಜಃ ಪ್ರಾಜ್ಞವತ್ಸ್ವಪ್ನಬೋಧಯೋಃ॥</p>
		<p class="bhashya-verse-source">ಸಂಬಂಧವಾರ್ತಿಕಂ ೧೦೮೫</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಪ್ರಾಜ್ಞೇ</strong> = ಪ್ರಾಜ್ಞಾತ್ಮನು, <strong>ಸ್ವಪ್ನಪ್ರಬೋಧವತ್</strong> = ಕನಸುಎಚ್ಚರಗಳಲ್ಲಿರುವಂತೆ, <strong>ಅಸಂಕುಚಿತಚಿತ್ಪದ್ಮಃ</strong> = ಸಂಕೋಚವಾಗದ ಚಿತ್ ಪದ್ಮನೇ ಆಗಿರುತ್ತಾನೆ. <strong>ತಥಾ</strong> = ಅದರಂತೆಯೇ, <strong>ಸ್ವಪ್ನ ಪ್ರಬೋಧಯೋಃ</strong> = ಕನಸು ಎಚ್ಚರಗಳಲ್ಲಿ , <strong>ಪ್ರಾಜ್ಞವತ್</strong> = ಪ್ರಾಜ್ಞನಂತೆಯೇ, <strong>ಅಪ್ರಫುಲ್ಲಬೋಧಾಬ್ಜಃ</strong> = ಅರಳದಿರುವ ಚಿತ್ ಕಮಲನೇ ಆಗಿರುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಪ್ರತ್ಯಗಾತ್ಮನು ಕನಸು ಎಚ್ಚರಗಳಲ್ಲಿರುವಂತೆಯೇ ಸುಷುಪ್ತಿಯಲ್ಲೂ ಪೂರ್ಣಚೈತನ್ಯಸ್ವರೂಪನೇ ಆಗಿರುತ್ತಾನೆ. ಮತ್ತು ಕನಸು ಎಚ್ಚರಗಳಲ್ಲಿಯೂ ಆತ್ಮನು ಸುಷುಪ್ತಿಯಲ್ಲಿರುವಂತೆ ಕೇವಲ ಚಿನ್ಮಾತ್ರಸ್ವರೂಪನೇ ಆಗಿರುತ್ತಾನೆ.</p>
		<p class="description"><strong>ವಿವರಣೆ</strong>: ಅವಸ್ಥಾತ್ರಯಗಳಲ್ಲಿಯೂ ಆತ್ಮನು ಸ್ವಯಂ ಚಿನ್ಮಾತ್ರಸ್ವರೂಪನಾಗಿಯೇ ಇರುತ್ತಾನೆ. ಎಚ್ಚರಕನಸುಗಳಲ್ಲಿ ಮಾತ್ರ ಹೆಚ್ಚಿನ ಜ್ಞಾನವುಳ್ಳವನಾಗಿದ್ದು ಆತ್ಮನು ನಿದ್ರೆಯಲ್ಲಿ ಕಡಿಮೆ ಜ್ಞಾನವುಳ್ಳವ ನಾಗಿರುವುದಿಲ್ಲ. ಎಚ್ಚರದಲ್ಲೂ ಕನಸಿನಲ್ಲೂ ಸುಷುಪ್ತಿಯಲ್ಲೂ ಆತ್ಮನು ತನ್ನ ನೈಜಸ್ವರೂಪದಿಂದಲೇ ಚಿನ್ಮಾತ್ರನಾಗಿ ಸ್ವಯಂಪ್ರಕಾಶನಾಗಿರುತ್ತಾನೆ. ಸೂರ್ಯನು ದಕ್ಷಿಣಾಯನದಲ್ಲೂ ಉತ್ತರಾಯಣದಲ್ಲೂ ಸಮನಾಗಿರುತ್ತಾನೆ. ಸೂರ್ಯನು ಯಾವಾಗಲೂ ಪ್ರಕಾಶಸ್ವರೂಪನೇ ಆಗಿರುತ್ತಾನಲ್ಲವೆ? ಅವನಲ್ಲಿ ಯಾವ ತಾರತಮ್ಯವೂ ಇರಲಾರದಷ್ಟೆ? ಅವಸ್ಥಾತ್ರಯಗಳೆಂಬ ಉಪಾಧಿಗಳ ಸಂಬಂಧದಿಂದ ಆತ್ಮನ ಸ್ವರೂಪದಲ್ಲಿ ಏನೇನೂ ವ್ಯತ್ಯಾಸವಾಗಿರುವುದಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.23">
		<h1 class="level1-title" epub:type="title"><span class="date">ಫೆಬ್ರುವರಿ ೨೩</span><br /><span class="num">54.</span> ಶ್ರುತಿಸ್ಮೃತಿಗಳೇ ಪ್ರಮಾಣ</h1>
		<p class="bhashya-verse">ಶ್ರುತೌ ಸ್ಮೃತೌ ವಾಸಂಭಾವ್ಯಂ ತಾಭ್ಯಾಂ ನಾನ್ಯಸ್ಯ ಮಾನತಾ।<br/>ಪ್ರತ್ಯಗ್ ಯಾಥಾತ್ಮ್ಯನಿರ್ಣೀತೌ ತಾರ್ಕಿಕೋಕ್ತಾತ್ಮವಸ್ತುವತ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೮೪೭</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಶ್ರುತೌ</strong> = ಶ್ರುತಿಯಲ್ಲಾಗಲೀ, <strong>ವಾ</strong> = ಅಥವಾ, <strong>ಸ್ಮೃತೌ</strong> = ಸ್ಮೃತಿಯಲ್ಲಾಗಲೀ, <strong>ಅಸಂಭಾವ್ಯಂ</strong> = ಕರ್ಮದಿಂದ ಮೋಕ್ಷಪ್ರಾಪ್ತಿಯನ್ನು ಹೇಳಿರುವುದಿಲ್ಲ. <strong>ತಾಭ್ಯಾಂ</strong> = ಅವೆರಡಕ್ಕಿಂತ ಭಿನ್ನವಾಗಿ, <strong>ತಾರ್ಕಿಕೋಕ್ತಾತ್ಮವಸ್ತುವತ್</strong> = ತಾರ್ಕಿಕರು ಆತ್ಮನ ಅಸ್ತಿತ್ವಕ್ಕೆ ಅನುಮಾನಪ್ರಮಾಣವನ್ನು ಒಪ್ಪಿಕೊಂಡಿರುವಂತೆ ನಾವುಗಳು, <strong>ಪ್ರತ್ಯಕ್ ಯಾಥಾತ್ಮ್ಯನಿರ್ಣೀತೌ</strong> = ಪ್ರತ್ಯಗಾತ್ಮನ ಯಾಥಾತ್ಮ್ಯನಿರ್ಣಯಕ್ಕೆ, <strong>ಅನ್ಯಸ್ಯ</strong> = ಬೇರೆಯ ಅನುಮಾನಪ್ರಮಾಣವನ್ನು, <strong>ನ ಮಾನತಾ</strong> = ನಾವು ಪ್ರಮಾಣವೆಂದು ಒಪ್ಪಿಕೊಂಡಿರುವುದಿಲ್ಲ.</p>
		<p class="description"><strong>ಭಾವಾರ್ಥ</strong>: ಪ್ರತ್ಯಗಾತ್ಮನ ಸ್ವರೂಪವನ್ನು ನಿರ್ಣಯಿಸುವುದಕ್ಕೆ ನಾವು ಶ್ರುತಿ ಹಾಗೂ ಸ್ಮೃತಿ ಪ್ರಮಾಣಗಳನ್ನು ಮಾತ್ರ ಒಪ್ಪಿಕೊಂಡಿರುತ್ತೇವೆಯೇ ಹೊರತು ತಾರ್ಕಿಕರು ಹೇಳುವಂತೆ ಅನುಮಾನ ಪ್ರಮಾಣವನ್ನು ಅಂದರೆ ಕೇವಲ ತರ್ಕವನ್ನು ಒಪ್ಪಿರುವುದಿಲ್ಲ.</p>
		<p class="description"><strong>ವಿವರಣೆ</strong>: ತಾರ್ಕಿಕರೆಂದರೆ ನೈಯ್ಯಾಯಿಕರು, ವೈಶೇಷಿಕರು ಹಾಗೂ ಸಾಂಖ್ಯರು. ಇವರುಗಳು ಅನುಮಾನ ಪ್ರಮಾಣದ ಬಲದಿಂದ ಆತ್ಮನ ಸ್ವರೂಪವನ್ನು ನಿರ್ಣಯಿಸುತ್ತಾರೆ. ಆದರೆ ವೇದಾಂತಿಗಳಾದ ನಾವುಗಳು ವೇದವೇದಾಂತಗಳೆಂಬ ಶ್ರುತಿಯನ್ನೂ, ಭಗವದ್ಗೀತೆಯೆಂಬ ಸ್ಮೃತಿಯನ್ನೂ ಪ್ರಮಾಣವಾಗಿ ಒಪ್ಪಿರುತ್ತೇವೆ. ಏಕೆಂದರೆ ಇವುಗಳಲ್ಲಿ ಆತ್ಮ ಸ್ವರೂಪವನ್ನು ಸರಿಯಾಗಿ ತಿಳಿಸಿದ್ದಾರೆ. ಆದ್ದರಿಂದ ತಾರ್ಕಿಕರು ಹೇಳುವಂತೆ ಆತ್ಮನು ಸವಿಶೇಷನೆಂದೂ, ಆತ್ಮರು ಅನೇಕರೆಂದೂ ವೇದಾಂತಿಗಳಾದ ನಾವು ಒಪ್ಪುವುದಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.24">
		<h1 class="level1-title" epub:type="title"><span class="date">ಫೆಬ್ರುವರಿ ೨೪</span><br /><span class="num">55.</span> ಬ್ರಹ್ಮಾನಂದವು ಸಹಜ</h1>
		<p class="bhashya-verse">ಅಪವಿದ್ಧೈಷಣಾಸ್ತದ್ವತ್ ಬಾಹ್ಯೋಪಾದಾನವರ್ಜಿತಾಃ।<br/>ನಿಃಸಂಬೋಧಂ ಪರಾನಂದಂ ಪ್ರಾಪ್ತಾಃ ಸಂನ್ಯಾಸಿನೋಽಮಲಾಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೨೭</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ತದ್ವತ್</strong> = ಹಾಗೆಯೇ, <strong>ಅಪವಿದ್ಧೈಷಣಾಃ</strong> = ಕಾಮಗಳನ್ನೆಲ್ಲ ಬಿಟ್ಟಿರುವಂಥ, <strong>ಬಾಹ್ಯೋಪಾದಾನವರ್ಜಿತಾಃ</strong> = ಹೊರಗಿನ ಸಾಧನಗಳನ್ನೂ ಬಿಟ್ಟಿರುವಂಥ, <strong>ಅಮಲಾಃ</strong> = ದೋಷರಹಿತವಾಗಿರುವಂಥ, <strong>ಸಂನ್ಯಾಸಿನಃ</strong> = ಸಂನ್ಯಾಸಿಗಳು, <strong>ನಿಸ್ಸಂಬೋಧಂ</strong> = ಮಾತುಗಳನ್ನು ಮೀರಿರುವಂಥ, <strong>ಪರಾನಂದಂ</strong> = ಪರಮಾನಂದವನ್ನು, ಅಂದರೆ ಬ್ರಹ್ಮಾನಂದವನ್ನು, <strong>ಪ್ರಾಪ್ತಾಃ</strong> = ಹೊಂದಿರುತ್ತಾರೆ.</p>
		<p class="description"><strong>ಭಾವಾರ್ಥ</strong>: ಏಷಣಾತ್ರಯಗಳಿಂದ ದೂರರಾಗಿರುವ, ಹೊರಗಿನ ಕ್ರಿಯಾಕಾರಕಗಳನ್ನೂ ಬಿಟ್ಟಿರುವ, ಶುದ್ಧಾಂತಃಕರಣಿಗಳಾದ ಯತಿಪುಂಗವರು ಸಹಜವಾದ ಮೋಕ್ಷಾನಂದವನ್ನೇ ಹೊಂದಿರುತ್ತಾರೆ.</p>
		<p class="description"><strong>ವಿವರಣೆ</strong>: ಉಪನಿಷತ್ತುಗಳಲ್ಲಿ ಮೋಕ್ಷವನ್ನು ಪರಮಾನಂದ ಎಂದು ಕರೆದಿರುತ್ತಾರೆ. ಈ ಪರಮಾನಂದವು ಪ್ರತಿಯೊಬ್ಬರಿಗೂ ಸಹಜವಾದದ್ದು. ಇದನ್ನು ಹೊಂದುವುದಕ್ಕೆ ಯಾವ ವಿಶೇಷವಾದ ಯಜ್ಞ, ಯಾಗ, ದಾನ, ಧರ್ಮ, ಜಪತಪಾದಿಗಳೂ ಬೇಕಾಗಿಲ್ಲ. ಎಲ್ಲಾ ಜಾತಿ ವರ್ಣ ಆಶ್ರಮದವರಿಗೂ ಈ ಮೋಕ್ಷಾನಂದವು ಸ್ವಾಭಾವಿಕವಾಗಿಯೇ ಇರುತ್ತದೆ. ಸ್ವರ್ಗದಂತೆ ಇದು ಪ್ರಾಪ್ಯವೇ ಅಲ್ಲ. ಇದಕ್ಕೆ ಬೇಕಾದದ್ದು ಆತ್ಮಜ್ಞಾನವೊಂದೇ. ಆದ್ದರಿಂದಲೇ ಅನೇಕ ಜನ ಮಹಾತ್ಮರುಗಳು, ಸಂನ್ಯಾಸಿಗಳು ಎಲ್ಲ ಕಾಮನೆಗಳನ್ನೂ ಕೈಬಿಟ್ಟು, ಯಾವ ಕರ್ಮಾನುಷ್ಠಾಗಳನ್ನೂ ಮಾಡದೇ, ಆತ್ಮಾನಂದಿಗಳಾಗಿರುತ್ತಾರೆ. ಈ ಮೋಕ್ಷಾನಂದವು ಅವರಿಗೆ ಸ್ವತಃಸಿದ್ಧವಾಗಿರುತ್ತದೆಯಲ್ಲವೆ? ಬ್ರಹ್ಮಾನಂದವು ಈ ಜನ್ಮದಲ್ಲೇ ಬ್ರಹ್ಮಜ್ಞಾನಿಗಳಿಗೆ ಪ್ರಾಪ್ತವಾಗಿರುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃಖ್</p>
	</section>
	<section class="level1 numbered" epub:type="chapter" role="doc-chapter" id="id-002.25">
		<p class="intro-shloka">॥ಓಂ ಮುಕ್ತಿಸ್ವರೂಪವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜೀವನ್ಮು ಕ್ತಂ ಮಹಾಪ್ರಾಜ್ಞಂ ಶಿಷ್ಯಾಣಾಂ ಜ್ಞಾನಬೋಧಕಮ್।<br/>ಮುಕ್ತಿಮಾರ್ಗಪ್ರವಕ್ತಾರಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಫೆಬ್ರುವರಿ ೨೫</span><br /><span class="num">56.</span> ಅವಿದ್ಯಾನಿವೃತ್ತಿಯೇ ಮುಕ್ತಿ</h1>
		<p class="bhashya-verse">ಅಜ್ಞಾನಹಾನಿಮಾತ್ರತ್ವಾತ್ ಮುಕ್ತೇಃ ಕರ್ಮ ನ ಸಾಧನಂ।<br/>ಕರ್ಮಾಪಮಾರ್ಷ್ಟಿ ನಾಜ್ಞಾನಂ ತಮಸೀವೋತ್ಥಿತಂ ತಮಃ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೧-೨೪</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಮುಕ್ತೇಃ</strong> = ಮುಕ್ತಿಯು, <strong>ಅಜ್ಞಾನಹಾನಿಮಾತ್ರತ್ವಾತ್</strong> = ಅಜ್ಞಾನದ ನಿವೃತ್ತಿಯಷ್ಟೇ ಆಗಿರುವುದರಿಂದ, ಈ ಮುಕ್ತಿಗೆ, <strong>ಕರ್ಮ</strong> = ಕರ್ಮವು, <strong>ನ ಸಾಧನಮ್</strong> = ಸಾಧನವಲ್ಲ. <strong>ಕರ್ಮ</strong> = ಕರ್ಮವು, <strong>ಅಜ್ಞಾನಂ</strong> = ಅಜ್ಞಾನವನ್ನು, <strong>ನ ಅಪಮಾರ್ಷ್ಟಿ</strong> = ನಾಶಮಾಡಲಾರದು. <strong>ತಮಸಿ ಉತ್ಥಿತಮ್</strong> <strong>ತಮಃ ಇವ</strong> = ಕತ್ತಲೆಯಲ್ಲಿ ಎದ್ದಿರುವ ಕತ್ತಲೆಯು, <strong>ತಮಃ</strong> = ಕತ್ತಲೆಯನ್ನು, <strong>ನ ಅಪಮಾರ್ಷ್ಟಿ</strong> = ನಾಶಮಾಡಲಾರದಷ್ಟೆ? ಅದರಂತೆ.</p>
		<p class="description"><strong>ಭಾವಾರ್ಥ</strong>: ಮುಕ್ತಿಯೆಂದರೆ ಅವಿದ್ಯಾನಿವೃತ್ತಿಮಾತ್ರವೇ. ಅಜ್ಞಾನವು ನಾಶವಾಯಿತೆಂದರೆ ಅದೇ ಮುಕ್ತಿಯು. ವಿದ್ಯೆಯು ಅವಿದ್ಯೆಯನ್ನು ನಾಶಮಾಡೀತೇ ಹೊರತು ಕರ್ಮಗಳು ನಾಶಮಾಡಲಾರವು. ಅವಿದ್ಯೆಯೆಂದರೆ ತಪ್ಪು ತಿಳಿವಳಿಕೆಯು. ಅವಿದ್ಯೆಯಿಂದಲೇ ಕರ್ತೃತ್ವ, ಭೋಕ್ತೃತ್ವ, ಕರ್ಮಾದಿಗಳು ತೋರುತ್ತಿವೆ. ಅವಿದ್ಯೆಯಿಂದ ಹುಟ್ಟಿರುವ ಕರ್ಮವು ಅವಿದ್ಯೆಯನ್ನು ತೊಲಗಿಸಲಾರದು. ಕತ್ತಲೆಯಿಂದ ಹುಟ್ಟಿದ ಕತ್ತಲೆಯು ಕತ್ತಲೆಯನ್ನು ನಾಶಮಾಡಲಾರದಷ್ಟೆ?</p>
		<p class="description"><strong>ವಿವರಣೆ</strong>: ಮುಕ್ತಿಯೆಂಬುದು ಸ್ವತಃಸಿದ್ಧವಾದದ್ದು. ಅಮೃತತ್ವವೇ ಮುಕ್ತಿಯು. ಅಜ್ಞಾನವೊಂದೇ ಮುಕ್ತಿಗೆ ಅಡ್ಡಿ. ಅಜ್ಞಾನನಿವೃತ್ತಿಯೇ ಮುಕ್ತಿಯು. ಅಜ್ಞಾನವನ್ನು ಆತ್ಮಜ್ಞಾನವು ಮಾತ್ರ ನಾಶಮಾಡಬಲ್ಲದೇ ಹೊರತು ಯಾವ ಕರ್ಮಗಳೂ ನಾಶಮಾಡಲಾರವು. ಏಕೆಂದರೆ ಅಜ್ಞಾನದಿಂದಲೇ ಕರ್ಮಗಳು ಹುಟ್ಟಿರುತ್ತವೆ. ಬೆಳಕಿನಿಂದ ಮಾತ್ರವೇ ಕತ್ತಲೆಯು ದೂರವಾಗಬೇಕಲ್ಲವೆ?</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.26">
		<h1 class="level1-title" epub:type="title"><span class="date">ಫೆಬ್ರುವರಿ ೨೬</span><br /><span class="num">57.</span> ಜ್ಞಾನಿಗೆ ಕರ್ಮಗಳು ಬೇಕಿಲ್ಲ</h1>
		<p class="bhashya-verse">ಸಮ್ಯಗ್ಜ್ಞಾನಸಮುತ್ಪತ್ತೌ ಕರ್ಮಕಾರ್ಯಸಮಾಪ್ತಿತಃ।<br/>ನಾಪೇಕ್ಷಾ ಕರ್ಮಕಾಂಡೇ ಸ್ಯಾತ್ತತ್ಪ್ರಾಮಾಣ್ಯಕೃತಾರ್ಥತಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೫೯</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಸಮ್ಯಕ್ ಜ್ಞಾನ ಸಮುತ್ಪತ್ತೌ</strong> = ಸಮ್ಯಕ್ ಜ್ಞಾನವು ಹುಟ್ಟಿದ ಕೂಡಲೇ, <strong>ಕರ್ಮಕಾರ್ಯಸಮಾಪ್ತಿತಃ</strong> = ಕರ್ಮಗಳ ಕೆಲಸವು ಮುಗಿದು ಹೋಗಿಬಿಟ್ಟಿರುವುದರಿಂದ ಬ್ರಹ್ಮಜ್ಞಾನಿಗೆ, <strong>ಕರ್ಮಕಾಂಡೇ</strong> = ಕರ್ಮಕಾಂಡದಲ್ಲಿನ, <strong>ಅಪೇಕ್ಷಾ</strong> = ಅಪೇಕ್ಷೆಯು, <strong>ನ ಸ್ಯಾತ್</strong> = ಇರಲಾರದು. ಏಕೆಂದರೆ, <strong>ತತ್</strong> <strong>ಪ್ರಾಮಾಣ್ಯಕೃತಾರ್ಥತಃ</strong> = ಅದರಲ್ಲಿದ್ದ ಪ್ರಾಮಾಣ್ಯವು ಸಾರ್ಥಕವಾಗಿಬಿಟ್ಟಿರುವುದರಿಂದ.</p>
		<p class="description"><strong>ಭಾವಾರ್ಥ</strong>: ಆತ್ಮಜ್ಞಾನೋದಯವಾಯಿತೆಂದರೆ ಆತ್ಮಜ್ಞಾನಿಗೆ ಇನ್ನು ಕರ್ಮಗಳಿಂದ ಆಗಬೇಕಾದ ಫಲಗಳೇನೂ ಉಳಿದಿರುವುದಿಲ್ಲ. ಕರ್ಮಗಳಿಂದ ಆಗಬೇಕಾಗಿದ್ದ ಪ್ರಯೋಜನವು ಉಂಟಾಗಿರುವುದರಿಂದ ಕರ್ಮಕಾಂಡದ ಪ್ರಾಮಾಣ್ಯವೂ ಜ್ಞಾನಿಗೆ ಇನ್ನು ಉಳಿದಿಲ್ಲ.</p>
		<p class="description"><strong>ವಿವರಣೆ</strong>: ಕರ್ಮಕಾಂಡವೆಂದರೆ ಕರ್ಮಗಳನ್ನೇ ತಿಳಿಸುವ ಭಾಗವು. ಕರ್ಮಗಳು, ಫಲಗಳು—ಇದನ್ನು ತಿಳಿಸುವ ಭಾಗಕ್ಕೇ <strong>ಕರ್ಮಕಾಂಡ</strong> ಎಂದು ಹೆಸರು. ಇದರಲ್ಲಿ ಇಂಥ ಕರ್ಮಗಳನ್ನು ಮಾಡಿದರೆ ಇಂಥ ಫಲಗಳಾಗುತ್ತವೆ—ಎಂಬುದನ್ನು ವಿಸ್ತಾರವಾಗಿ ತಿಳಿಸಿದೆ. ಆಯಾ ಕರ್ಮಗಳಿಂದ ಆಯಾ ಫಲಗಳೂ ಉಂಟಾಗುತ್ತವೆ. ಇಷ್ಟೂ ದಿಟ. ಆದರೆ ಬ್ರಹ್ಮಜ್ಞಾನಿಗೆ ಈ ಅನಿತ್ಯವಾದ ಫಲಗಳಾವುವೂ ಬೇಕಾಗಿಲ್ಲವಾದ್ದರಿಂದ ಅವನ ಮಟ್ಟಿಗೆ ಈ ಕರ್ಮಕಾಂಡವೇ ಮುಗಿದುಹೋದಂತಾಗಿರುತ್ತದೆ. ಬ್ರಹ್ಮಜ್ಞಾನಿಯೆಂದರೆ ಬ್ರಹ್ಮ ಸ್ವರೂಪನೇ ತಾನೆಂದು ಅರಿತಿರುವ ಕೃತಾರ್ಥನಲ್ಲವೆ? ಬ್ರಹ್ಮವೇ ಬ್ರಹ್ಮವಿದನು. ಇಂಥವನ ವಿಷಯಕ್ಕೆ ಕರ್ಮಕಾಂಡವು ನಿರರ್ಥಕವೇ ಸರಿ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.27">
		<h1 class="level1-title" epub:type="title"><span class="date">ಫೆಬ್ರುವರಿ ೨೭</span><br /><span class="num">58.</span> ವಿದ್ಯೆಯಿಂದ ಕರ್ಮನಾಶ</h1>
		<p class="bhashya-verse">ವಿದ್ಯಾ ಪ್ರಸ್ತೂಯತೇಽಥೋಧರ್್ವಂ ಯಥಾಭೂತಾರ್ಥಬೋಧಿನೀ।<br/>ಕರ್ಮೋಪಾದಾನಹೇತೂಂಸ್ತಾನ್ ಸೈವೋಚ್ಛೇತುಮಲಂ ಯತಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಶೀಕ್ಷಾವಲ್ಲೀ ೫</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ಅಥ</strong> = ಇನ್ನು, <strong>ಊರ್ಧ್ವಂ</strong> = ಮುಂದಕ್ಕೆ, <strong>ಯಥಾಭೂತಾರ್ಥ ಬೋಧೀನೀ</strong> = ಆತ್ಮನ ನಿಜಸ್ವರೂಪವನ್ನು ತಿಳಿಸುವಂಥ, <strong>ವಿದ್ಯಾ</strong> = ವಿದ್ಯೆಯು, <strong>ಪ್ರಸ್ತೂಯತೇ</strong> = ವಿವರಿಸಲ್ಪಡುತ್ತದೆ. <strong>ಯತಃ</strong> = ಏಕೆಂದರೆ, <strong>ಕರ್ಮ ಉಪಾದಾನ ಹೇತೂನ್</strong> = ಕರ್ಮಗಳನ್ನು ಮಾಡುವುದಕ್ಕೆ ಹೇತುವಾಗಿರುವಂಥ, <strong>ತಾನ್</strong> = ಆ ಅವಿದ್ಯಾಕಾಮಗಳನ್ನು, <strong>ಸಾ</strong> = ಆ ವಿದ್ಯೆಯೊಂದೇ, <strong>ಉಚ್ಛೇತ್ತುಂ</strong> = ನಾಶ ಮಾಡುವುದಕ್ಕೆ, <strong>ಅಲಂ</strong> = ಸಾಕಾಗಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಆತ್ಮವಿದ್ಯೆಯೊಂದರಿಂದಲೇ ಕರ್ಮಗಳಿಗೆ ಉಪಾದಾನವಾಗಿರುವ ಅವಿದ್ಯಾಕಾಮಗಳನ್ನು ನಾಶಮಾಡಿಕೊಳ್ಳಬಹುದೇ ಹೊರತು ಬೇರೆ ಯಾವುದರಿಂದಲೂ ಸಾಧ್ಯವಿಲ್ಲ. ಆದ್ದರಿಂದ ಉಪನಿಷತ್ತುಗಳಲ್ಲಿ ಆತ್ಮವಿದ್ಯೆಯನ್ನೇ ಉಪದೇಶಿಸಿದೆ.</p>
		<p class="description"><strong>ವಿವರಣೆ</strong>: ಅವಿದ್ಯೆಯೆಂದರೆ ತಪ್ಪುತಿಳಿವಳಿಕೆ, ಆತ್ಮನನ್ನು ತಪ್ಪಾಗಿ ತಿಳಿಯುವುದು. ಇದರಿಂದ ಕಾಮ ಎಂದರೆ ಬಯಕೆಗಳು, ಕಾಮಗಳನ್ನು ಹೊಂದುವುದಕ್ಕಾಗಿ ಕರ್ಮಗಳು. ಇದೇ ಸಂಸಾರಚಕ್ರ. ಇದೇ ಜನ್ಮಮರಣಚಕ್ರ. ಇದರಿಂದ ತಪ್ಪಿಸಿಕೊಳ್ಳಬೇಕಾದರೆ ಆತ್ಮಜ್ಞಾನವೇ ಬೇಕು. ಆತ್ಮನನ್ನು ಇರುವಂತೆ ಸರಿಯಾಗಿ ತಿಳಿಯುವುದೇ ವಿದ್ಯೆ. ಇದೇ ಬ್ರಹ್ಮವಿದ್ಯೆ. ಇದೇ ಆತ್ಮವಿದ್ಯೆಯೂ ಹೌದು. ಆತ್ಮವಿದ್ಯೆಯಿಂದಲೇ ಅವಿದ್ಯಾನಿವೃತ್ತಿ. ಸಮ್ಯಗ್ಜ್ಞಾನದಿಂದಲೇ ಅಜ್ಞಾನದ ನಿವೃತ್ತಿಯು. ಅವಿದ್ಯಾನಿವೃತ್ತಿಯಾದರೆ ಕಾಮಕರ್ಮಗಳೂ ನಿವೃತ್ತಿಯಾಗುತ್ತವೆ. ಆದ್ದರಿಂದ ಉಪನಿಷತ್ತುಗಳಲ್ಲಿ ಆತ್ಮವಿದ್ಯೆಯನ್ನೇ ಉಪದೇಶಿಸಿರುತ್ತದೆ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.28">
		<h1 class="level1-title" epub:type="title"><span class="date">ಫೆಬ್ರುವರಿ ೨೮</span><br /><span class="num">59.</span> ಮುಕ್ತಿಯಲ್ಲಿ ತ್ರಿಪುಟಿಭೇದವಿಲ್ಲ</h1>
		<p class="bhashya-verse">ಆನಂದಾನಂದಿನೋಶ್ಚಾತ್ರ ನ ಭೇದಃ ಸ್ಯಾನ್ಮನಾಗಪಿ।<br/>ಶ್ರುತ್ಯೈವಾಪೋದಿತೋ ಯಸ್ಮಾತ್ ಛಿದ್ರಂ ಕುರ್ವನ್ ಮನಾಗಪಿ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೧೮</p>
		<p><strong>ಅನ್ವಯಾರ್ಥ</strong>: <strong>ಚ</strong> = ಮತ್ತು, <strong>ಅತ್ರ</strong> = ಈ ಮೋಕ್ಷಾನಂದದಲ್ಲಿ, <strong>ಆನಂದ</strong> <strong>ಆನಂದಿನೋಃ</strong> = ಆನಂದ ಮತ್ತು ಆನಂದಿಗಳಿಗೆ, <strong>ಮನಾಕ್ ಅಪಿ</strong> = ಸ್ವಲ್ಪವೂ ಕೂಡ, <strong>ಭೇದಃ ನ ಅಸ್ತಿ</strong> = ಭೇದವಿರುವುದಿಲ್ಲ; <strong>ಯಸ್ಮಾತ್</strong> = ಏಕೆಂದರೆ, <strong>ಮನಾಕ್</strong> <strong>ಅಪಿ</strong> = ಸ್ವಲ್ಪವನ್ನಾದರೂ, <strong>ಛಿದ್ರಂ</strong> = ಭೇದವನ್ನು, <strong>ಕುರ್ವನ್</strong> = ಮಾಡಿದವನಾದರೆ ಅವನಿಗೆ ಭಯವು ಉಂಟಾಗುತ್ತದೆ—ಎಂದು, <strong>ಶ್ರುತ್ಯಾ ಏವ</strong> = ಶ್ರುತಿಯಿಂದಲೇ, <strong>ಭೇದಃ ಅಪೋದಿತಃ</strong> = ಭೇದವು ತಳ್ಳಿಹಾಕಲ್ಪಟ್ಟಿರುತ್ತದೆ.</p>
		<p><strong>ಭಾವಾರ್ಥ</strong>: ಮೋಕ್ಷಾನಂದದಲ್ಲಿ ಆನಂದ, ಆನಂದಿ ಎಂಬೀ ಭೇದವು ಇರುವುದಿಲ್ಲ. ಏಕೆಂದರೆ ಶ್ರುತಿಯು <strong>ಏತಸ್ಮಿನ್ ಉತ್ ಅರಂ ಅಂತರಂ ಕುರುತೇ। ಅಥ ತಸ್ಯ</strong> <strong>ಭಯಂ ಭವತಿ</strong>—ಎಂದು ಭೇದವನ್ನು ತಳ್ಳಿಹಾಕಿರುತ್ತದೆ.</p>
		<p><strong>ವಿವರಣೆ</strong>: ಲೌಕಿಕ ಸುಖಗಳಲ್ಲಿ ಸುಖೀ, ಸುಖ—ಎಂಬ ಭೇದವು ಇರುತ್ತದೆ. ಆನಂದವನ್ನು ಅನುಭವಿಸುವವನೇ ಬೇರೆ, ಅವನಿಂದ ಅನುಭವಿಸಲ್ಪಡುವ ಆನಂದವೇ ಬೇರೆಯಾಗಿರುತ್ತದೆ. ಆದ್ದರಿಂದಲೇ ಲೌಕಿಕಾನಂದದಲ್ಲಿ ತಾರತಮ್ಯವೂ ಇರುತ್ತದೆ. ಆದರೆ ಬ್ರಹ್ಮ ಸ್ವರೂಪವೇ ಆಗಿರುವ ಮೋಕ್ಷಾನಂದದಲ್ಲಿ ಹೀಗೆ ಆನಂದೀ, ಆನಂದ, ಆನಂದ್ಯ—ಎಂಬ ತ್ರಿಪುಟಿಯೇ ಇರುವುದಿಲ್ಲ. ಪರಿಪೂರ್ಣವಾಗಿರುವ ಹಾಗೂ ನಿರುಪಾಧಿಕವಾಗಿರುವ ಬ್ರಹ್ಮಾನಂದದಲ್ಲಿ ತ್ರಿಪುಟಿಭೇದವು ಇರುವುದಿಲ್ಲ. ಆದ್ದರಿಂದಲೇ ಬ್ರಹ್ಮಾನಂದವೆಂಬ ಮೋಕ್ಷದಲ್ಲಿ ಭಯಕ್ಕೆ ಸ್ವಲ್ಪವೂ ಅವಕಾಶವಿರುವದಿಲ್ಲ.</p>
		<p class="shanti">॥ ಓಂ ಶಾಂತಿಃ ಶಾಂತಿಃ ಶಾಂತಿಃ ॥</p>
	</section>
	<section class="level1 numbered" epub:type="chapter" role="doc-chapter" id="id-002.29">
		<h1 class="level1-title" epub:type="title"><span class="date">ಫೆಬ್ರುವರಿ ೨೯</span><br /><span class="num">60.</span> ಆಗಮದಿಂದಲೇ ಜ್ಞಾನೋದಯ</h1>
		<p class="bhashya-verse">ತತ್ತ್ವಮಸ್ಯಾದಿತಸ್ತಸ್ಮಾದಾಗಮಾದೇವ ನಾನ್ಯತಃ।<br/>ಐಕಾತ್ಮ್ಯವಸ್ತುನಃ ಸಾಕ್ಷಾತ್ ವು<strong>್ಯ</strong>ತ್ಪತ್ತಿರವಿಚಾಲಿನೀ॥</p>
		<p class="bhashya-verse-source">ಸಂಬಂಧವಾರ್ತಿಕಂ ೧೦೯೧</p>
		<p class="bhashya-verse-meaning"><strong>ಅನ್ವಯಾರ್ಥ</strong>: <strong>ತಸ್ಮಾತ್</strong> = ಆದ್ದರಿಂದ, <strong>ತತ್ತ್ವಮಸ್ಯಾದಿತಃ</strong> = ‘ತತ್ತ್ವಮಸಿ’ ಮುಂತಾದ, <strong>ಆಗಮಾತ್ ಏವ</strong> = ಶ್ರುತಿವಾಕ್ಯದಿಂದಲೇ, <strong>ಐಕಾತ್ಮ್ಯವಸ್ತುನಃ</strong> = ಐಕಾತ್ಮ್ಯವಸ್ತುವಿನ, <strong>ಅವಿಚಾಲಿನೀ</strong> = ನಿಶ್ಚಿತವಾದ, <strong>ವ್ಯುತ್ಪತ್ತಿಃ</strong> = ಜ್ಞಾನವು, <strong>ಸಾಕ್ಷಾತ್</strong> = ನೇರವಾಗಿ ಉಂಟಾಗುತ್ತದೆಯೇ ಹೊರತು, <strong>ಅನ್ಯತಃ ನ</strong> = ಬೇರೊಂದರಿಂದ ಸಾಧ್ಯವಿಲ್ಲ.</p>
		<p class="description"><strong>ಭಾವಾರ್ಥ</strong>: ಆತ್ಮನ ಐಕಾತ್ಮ್ಯಜ್ಞಾನವು <strong>ತತ್ತ್ವಮಸಿ</strong> ಮುಂತಾದ ಶ್ರುತಿವಾಕ್ಯದಿಂದಲೇ ಉಂಟಾಗುತ್ತದೆಯೇ ಹೊರತು ಬೇರೆ ಯಾವುದ ರಿಂದಲೂ ಸಾಧ್ಯವಿಲ್ಲ.</p>
		<p class="description"><strong>ವಿವರಣೆ</strong>: ಜೀವಬ್ರಹ್ಮರುಗಳ ಐಕಾತ್ಮ್ಯಜ್ಞಾನವೇ ಸಮ್ಯಗ್ ದರ್ಶನವು. ಆತ್ಮನು ಒಬ್ಬನೇ, ಆತ್ಮರು ಅನೇಕರಿಲ್ಲ , ಆ ಆತ್ಮನೇ ತಾನು —ಎನ್ನುವ ಈ ಜ್ಞಾನವು <strong>ತತ್ತ್ವಮಸಿ</strong>—ಮುಂತಾದ ವಾಕ್ಯಗಳ ಅರ್ಥವನ್ನು ಸರಿಯಾಗಿ ವಿಚಾರಮಾಡುವುದರಿಂದಲೇ ಉಂಟಾಗುತ್ತದೆ. ಆಗಮವಾಕ್ಯಗಳು ಅನುಭವಾನುಸಾರಿಯಾಗಿ ಆತ್ಮಸ್ವರೂಪವನ್ನು ನಿಶ್ಚಿತವಾಗಿ ತಿಳಿಸುತ್ತವೆ. ಆತ್ಮೈಕತ್ವಜ್ಞಾನವು ಕರ್ಮೋಪಾಸನೆಗಳಿಂದ ಉಂಟಾಗಲಾರದು. ಅಧ್ಯಾಸದಿಂದಲೇ ಕರ್ಮಗಳೂ ಕರ್ಮಾಧಿಕಾರಗಳೂ ನಮ್ಮಲ್ಲಿ ತೋರುತ್ತಿವೆ. ಅಧ್ಯಾಸವೆಂದರೆ ಆತ್ಮಾನಾತ್ಮರ ಪರಸ್ಪರ ಧರ್ಮಗಳ ಆರೋಪಣೆ. ಇಂಥ ಅಧ್ಯಾಸವು ಆತ್ಮೈಕತ್ವಜ್ಞಾನದಿಂದಲೇ ನಾಶವಾಗಬೇಕೇ ಹೊರತು ಬೇರೆ ದಾರಿಯಿಲ್ಲ. ಶಂಕರಾಚಾರ್ಯರು ಇದನ್ನೇ<strong> ವೇದಾಂತವಾಕ್ಯಾರ್ಥವಿಚಾರಣಾಧ್ಯವಸಾನನಿರ್ವೃತ್ತಾ ಹಿ ಬ್ರಹ್ಮಾವಗತಿಃ</strong> ಎಂದು ತಮ್ಮ ಬ್ರಹ್ಮಸೂತ್ರಭಾಷ್ಯದಲ್ಲಿ ಬರೆದಿದ್ದಾರೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
</body>
</html>
