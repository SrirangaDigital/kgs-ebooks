<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>ಸುರೇಶ್ವರ ಸಂವತ್ಸರ</title>
	<link type="text/css" rel="stylesheet" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-008.01">
		<p class="intro-shloka">॥ಓಂ ಮೋಹರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ನಿರ್ವಿಕಾರಂ ನಿರಾಕಾರಂ ನಿರ್ವಿಶೇಷಂ ನಿರಂಜನಮ್।<br />ಅಮುಹ್ಯಮಾನಂ ಧೀರಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 1</span><br /><span class="num">214.</span> ಆತ್ಮನು ಮೋಹರಹಿತನು</h1>
		<p class="bhashya-verse">ಅಮುಹ್ಯಮಾನೋ ಮುಹ್ಯಂತೀಂ ಕಲ್ಪಯಂತೀಮ್ ಅಕಲ್ಪಯನ್।<br />ಸ್ಮರಂತೀಮ್ ಅಸ್ಮರನ್ ಚೈವ ಶಯಾನಾಮ್ ಅಸ್ವಪನ್ ಮುಹುಃ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೨-೭೩</p>
		<p class="bhashya-verse-meaning"><strong>ಅನ್ವಯಾರ್ಥ: ಅಮುಹ್ಯಮಾನಃ</strong> = ಆತ್ಮನು ತಾನು ಮಾತ್ರ ಮೋಹಕ್ಕೆ ಒಳಗಾಗದೇ, <strong>ಮುಹ್ಯಂತೀಂ</strong> = ಮೋಹಗೊಳ್ಳುತ್ತಿರುವ ಬುದ್ಧಿಯನ್ನೂ; <strong>ಅಕಲ್ಪಯನ್</strong> = ತಾನು ಯಾವ ಕಲ್ಪನೆಗಳನ್ನೂ ಮಾಡಿಕೊಳ್ಳದೇ, <strong>ಕಲ್ಪಯಂತೀಂ</strong> = ಕಲ್ಪನೆಗಳನ್ನು ಮಾಡುತ್ತಿರುವ ಬುದ್ಧಿಯನ್ನೂ; <strong>ಅಸ್ಮರನ್</strong> = ತಾನು ಮಾತ್ರ ಯಾವುದನ್ನೂ ಸ್ಮರಿಸದೇ, <strong>ಸ್ಮರಂತೀಂ</strong> = ಸ್ಮರಿಸುತ್ತಿರುವ ಬುದ್ಧಿಯನ್ನೂ; <strong>ಅಸ್ವಪನ್</strong> = ತಾನು ಮಾತ್ರ ನಿದ್ರಿಸದೇ, <strong>ಶಯಾನಾಮ್</strong> = ಮಲಗಿರುವ ಬುದ್ಧಿಯನ್ನೂ ಆತ್ಮನು ಯಾವಾಗಲೂ ನಿರ್ವಿಕಾರವಾಗಿ ಬೆಳಗುತ್ತಾ ಇರುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಆತ್ಮನು ತಾನು ತನ್ನ ಸ್ವರೂಪದಿಂದ ಸರ್ವವಿಕಾರರಹಿತನಾಗಿದ್ದುಕೊಂಡು ಬುದ್ಧಿಯ ಎಲ್ಲ ವಿಕಾರಗಳನ್ನೂ ಕೂಟಸ್ಥ ಸಾಕ್ಷಿಯಾಗಿ ಬೆಳಗುತ್ತಾ ಇರುತ್ತಾನೆ.</p>
		<p class="description"><strong>ವಿವರಣೆ</strong>: ಚಿತ್ತ, ಬುದ್ಧಿ, ಮನಸ್ಸು, ಅಂತಃಕರಣ—ಎಲ್ಲವೂ ಒಂದೇ. ಈ ಜಡವಾದ ಬುದ್ಧಿಯು ಆತ್ಮನ ಸಂನಿಧಾನದಲ್ಲಿ ಎಲ್ಲ ಕೆಲಸಗಳನ್ನೂ ಮಾಡುತ್ತಾ , ವಿಕಾರಗೊಳ್ಳುತ್ತಾ ಇರುತ್ತದೆ. ಈ ಪ್ರಚಂಡ ಬುದ್ಧಿಯು ಮೋಹಗೊಳ್ಳುವುದನ್ನೂ, ಕಲ್ಪನೆಗಳನ್ನು ಮಾಡುತ್ತಿರುವುದನ್ನೂ, ಸ್ಮರಣೆಮಾಡುವುದನ್ನೂ, ಸುಮ್ಮನಿರುವುದನ್ನೂ ಸಾಕ್ಷಿರೂಪದಿಂದ ಆತ್ಮನು ನೋಡುತ್ತಾ ಇರುತ್ತಾನೆ. ಬುದ್ಧಿಯ ಈ ವಿಕಾರಗಳಿಂದ ಆತ್ಮನಲ್ಲಿ ಯಾವ ವಿಕಾರಗಳೂ ಉಂಟಾಗುತ್ತಿಲ್ಲ. ಚಿತ್ ಸ್ವರೂಪನಾದ ಆತ್ಮನ ಸಂನಿಧಾನದಲ್ಲಿ ಈ ಚಿತ್ತವು ಚಿದಾಭಾಸವಾಗಿ ತೋರುತ್ತಿರುತ್ತದೆ. ಆತ್ಮನು ಮಾತ್ರ ನಿತ್ಯಸ್ವಯಂಜ್ಯೋತಿಯಾಗಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.02">
		<p class="intro-shloka">॥ಓಂ ದೇಹಾಧ್ಯಾಸರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದೇಹಾದಿಷ್ವಾತ್ಮಬುದ್ಧಿಸ್ತು ಆತ್ಮಸಂಕಲನಾದಪಿ।<br />ಆತ್ಮಸಂಕಲನಾಹೀನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 2</span><br /><span class="num">215.</span> ದೇಹಾತ್ಮಬುದ್ಧಿಗೆ ಕಾರಣ</h1>
		<p class="bhashya-verse">ದೇಹೇಂದ್ರಿಯಮನೋಬುದ್ಧಿಪ್ರಾಣಾಹಂಕಾರಸಂಹತೌ।<br />ಆತ್ಮಸಂಕಲನಾದಜ್ಞೈಃ ಆತ್ಮತ್ವಂ ಪ್ರತಿಪಾದ್ಯತೇ॥</p>
		<p class="bhashya-verse-source">ಮಾನಸೋಲ್ಲಾಸ ೩-೨೬</p>
		<p class="bhashya-verse-meaning"><strong>ಅನ್ವಯಾರ್ಥ: ದೇಹ ಇಂದ್ರಿಯ ಮನೋ ಬುದ್ಧಿ ಪ್ರಾಣ ಅಹಂಕಾರ ಸಂಹತೌ</strong> = ದೇಹ, ಇಂದ್ರಿಯ ಮನಸ್ಸು ಬುದ್ಧಿ ಪ್ರಾಣ ಅಹಂಕಾರ—ಈ ಗುಂಪಿನಲ್ಲಿ , <strong>ಆತ್ಮಸಂಕಲನಾತ್</strong> = ನಾನು ಎಂಬುದು ಸೇರಿಕೊಂಡಿರುವುದರಿಂದ, <strong>ಅಜ್ಞೈಃ</strong> = ಅಜ್ಞರುಗಳಿಂದ, <strong>ಆತ್ಮತ್ವಂ</strong> = ಆತ್ಮನೆಂಬ ಬುದ್ಧಿಯು, ದೇಹಾದಿಗಳಲ್ಲಿ , <strong>ಪ್ರತಿಪಾದ್ಯತೇ</strong> = ತಿಳಿಯಲ್ಪಡುತ್ತಿದೆ.</p>
		<p class="description"><strong>ಭಾವಾರ್ಥ</strong>: ದೇಹೇಂದ್ರಿಯಾದಿಗಳಲ್ಲಿ ನಾನು ಎಂಬುದು ಸೇರಿಕೊಂಡಿರುವುದರಿಂದ ಅಜ್ಞರು ಇವುಗಳನ್ನೇ ನಾನೆಂದು ತಪ್ಪಾಗಿ ತಿಳಿದುಕೊಂಡಿರುತ್ತಾರೆ.</p>
		<p class="description"><strong>ವಿವರಣೆ</strong>: ಅಜ್ಞಾನಿಗಳು ಶರೀರವನ್ನೂ ಇಂದ್ರಿಯಮನೋ ಬುದ್ಧಿ ಪ್ರಾಣಗಳನ್ನೂ ನಾನೆಂದು ಏಕೆ ತಿಳಿದಿದ್ದಾರೆ? ಎಂದರೆ, ಆತ್ಮಸಂಕಲನದಿಂದ. ಆತ್ಮನ ಸಂಬಂಧವು ದೇಹಾದಿಗಳಲ್ಲಿ ಸೇರಿಕೊಂಡಿರುತ್ತದೆ. ಆತ್ಮನ ಆಭಾಸವು ಪ್ರಾಣನ ಮೇಲೂ, ಪ್ರಾಣನ ಆಭಾಸವು ಮನೋಬುದ್ಧಿಗಳ ಮೇಲೂ, ಅದರಿಂದ ಮೆಲ್ಲಗೆ ಇಂದ್ರಿಯಗಳ ಮೇಲೂ, ಅಲ್ಲಿಂದ ದೇಹದ ಮೇಲೂ ಬಿದ್ದಿರುವುದರಿಂದ, ಅಜ್ಞಾನಿಗಳು ದೇಹಾದಿಗಳನ್ನೇ ನಾನೆಂದು ತಪ್ಪಾಗಿ ತಿಳಿದುಕೊಂಡಿರುತ್ತಾರೆ. ಬೆಂಕಿಯ ಸಂಬಂಧದಿಂದ ಕಬ್ಬಿಣವೇ ಸುಡುತ್ತದೆ ಎನ್ನುತ್ತೇವಲ್ಲವೆ? ಅದರಂತೆಯೇ ಇದೂ ಕೂಡ. ದೇಹದ ಅಧ್ಯಾಸವು ತಪ್ಪಿದಕೂಡಲೇ ಯಾರೂ ದೇಹವನ್ನು ನಾನೆಂದು ತಿಳಿಯುವುದಿಲ್ಲ. ಆತ್ಮಜ್ಞಾನದಿಂದ ದೇಹಾಧ್ಯಾಸವನ್ನು ದೂರಮಾಡಿಕೊಳ್ಳಬೇಕು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.03">
		<p class="intro-shloka">॥ಓಂ ಕೈವಲ್ಯನಿಷ್ಠಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಾತ್ಮಜ್ಞಾನಮಾತ್ರೇಣ ಕೈವಲ್ಯಂ ಪ್ರತಿಪದ್ಯತೇ।<br />ಅವಾಕ್ಯಾರ್ಥರಹಸ್ಯಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 3</span><br /><span class="num">216.</span> ಅವಾಕ್ಯಾರ್ಥವಿದು</h1>
		<p class="bhashya-verse">ಅಬ್ರಹ್ಮತ್ವನಿವೃತ್ತ್ಯರ್ಥಂ ಬ್ರಹ್ಮಾತ್ಮೇತಿ ವಿಶೇಷಣಮ್।<br />ತನ್ನಿವೃತ್ತಾವವಾಕ್ಯಾರ್ಥಂ ಕೈವಲ್ಯಂ ಪ್ರತಿಪದ್ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೯೨</p>
		<p class="bhashya-verse-meaning"><strong>ಅನ್ವಯಾರ್ಥ: ಅಬ್ರಹ್ಮತ್ವನಿವೃತ್ತ್ಯರ್ಥಂ</strong> = ಆತ್ಮನಿಗೆ ಅಬ್ರಹ್ಮತ್ವವನ್ನು ಕಳೆಯುವುದಕ್ಕಾಗಿ, <strong>ಬ್ರಹ್ಮ ಆತ್ಮಾ</strong> = ಬ್ರಹ್ಮವು ಆತ್ಮನೇ, <strong>ಇತಿ</strong> = ಎಂದು, <strong>ವಿಶೇಷಣಂ</strong> = ವಿಶೇಷಣವನ್ನು ಶ್ರುತಿಯು ಹೇಳುತ್ತಿದೆ. <strong>ತತ್ ನಿವೃತ್ತೌ</strong> = ಆತ್ಮನಲ್ಲಿ ಅಬ್ರಹ್ಮ ತ್ವವು ನಿವೃತ್ತಿಯಾಗಿಬಿಟ್ಟರೆ, <strong>ಅವಾಕ್ಯಾರ್ಥಂ ಕೈವಲ್ಯಂ</strong> = ಅವಾಕ್ಯಾರ್ಥವಾದ ಕೈವಲ್ಯವನ್ನೇ, <strong>ಪ್ರತಿಪದ್ಯತೇ</strong> = ಮುಮುಕ್ಷುವು ಹೊಂದಿಬಿಡುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಆತ್ಮನು ಬ್ರಹ್ಮವೇ, ಬ್ರಹ್ಮವು ಆತ್ಮನೇ; ಆತ್ಮನೇ ಬ್ರಹ್ಮ, ಬ್ರಹ್ಮವೇ ಆತ್ಮ–ಹೀಗೆ ತಿಳಿಸುವುದಕ್ಕಾಗಿ ಶ್ರುತಿಯಲ್ಲಿ <strong>ತಸ್ಮಾದ್ವಾ ಏತಸ್ಮಾದ್</strong> <strong>ಆತ್ಮನಃ</strong>—ಎಂದು ಹೇಳಿರುತ್ತದೆ. ಆತ್ಮ ಮತ್ತು ಬ್ರಹ್ಮಕ್ಕೆ ಭೇದವು ತೊಲಗಿದರೆ ಅದೇ ಅವಾಕ್ಯಾರ್ಥ, ಅದೇ ಮುಕ್ತಿ.</p>
		<p class="description"><strong>ವಿವರಣೆ</strong>: ಶ್ರುತಿಗಳಲ್ಲಿ ಬ್ರಹ್ಮ, ಆತ್ಮ—ಎರಡಕ್ಕೂ ಅಭೇದವನ್ನು ಹೇಳಿದೆ. ಏಕೆಂದರೆ ಬ್ರಹ್ಮವೆಂದರೆ ಯಾವುದೋ ದೂರವಿರುವ ಪದಾರ್ಥವೆಂದು ತಪ್ಪಾಗಿ ತಿಳಿಯಬಾರದು ಎಂದು ತಿಳಿಸುವುದಕ್ಕಾಗಿ. ಬ್ರಹ್ಮವೆಂದರೆ ತನಗಿಂತ ದೂರದಲ್ಲಿರುವ ಭಿನ್ನವಾದ ಅನಾತ್ಮವು ಎಂಬುದು ತಪ್ಪು ತಿಳಿವಳಿಕೆಯು. ಈ ಭ್ರಾಂತಿಜ್ಞಾನವು ತೊಲಗಿದರೆ ಅದೇ ಕೈವಲ್ಯ, ಹಾಗೂ ಮುಕ್ತಿಯು. ಹೀಗೆ ತಿಳಿದರೆ ಅದೇ ಅವಾಕ್ಯಾರ್ಥಜ್ಞಾನವೆನಿಸುತ್ತದೆ. ಸತ್ಯಂ, ಜ್ಞಾನಂ, ಅನಂತಂ, ಬ್ರಹ್ಮ, ಆತ್ಮಾ—ಮುಂತಾದ ಪದಗಳನ್ನೂ ಪದಾರ್ಥಗಳನ್ನೂ ಕೈಬಿಟ್ಟು, ವಾಚ್ಯವಾಚಕತ್ವವನ್ನೂ ಕೈಬಿಟ್ಟು ಕೇವಲ ತತ್ತ್ವದಲ್ಲಿಯೇ ನೆಲೆಗೊಳ್ಳುವುದೇ ಅವಾಕ್ಯಾರ್ಥವು. ಇದೇ ಶ್ರುತಿಯ ತಾತ್ಪರ್ಯವು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.04">
		<p class="intro-shloka">॥ಓಂ ತ್ರಿಕಾಲಾತೀತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಕೂಟಸ್ಥಂ ವಿಕ್ರಿಯಾಹೀನಂ ಸರ್ವಸಾಕ್ಷಿಣಮವ್ಯಯಮ್।<br />ದೇಶಕಾಲಾತಿಗಂ ನಿತ್ಯಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 4</span><br /><span class="num">217.</span> ಆತ್ಮನು ಕೂಟಸ್ಥನು</h1>
		<p class="bhashya-verse">ಸರ್ವಾಕಾರಾಂ ನಿರಾಕಾರಃ ಸ್ವಾರ್ಥೋಽಸ್ವಾರ್ಥಾಂ ನಿರಂಗನಃ।<br />ನಿಸ್ತ್ರಿಕಾಲಸ್ತ್ರಿಕಾಲಸ್ಥಾಂ ಕೂಟಸ್ಥಃ ಕ್ಷಣಭಂಗುರಾಮ್॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೨-೭೪</p>
		<p class="bhashya-verse-meaning"><strong>ಅನ್ವಯಾರ್ಥ: ನಿರಾಕಾರಃ</strong> = ಆತ್ಮನು ತಾನು ಆಕಾರರಹಿತನಾಗಿದ್ದುಕೊಂಡು, <strong>ಸರ್ವಾಕಾರಾಂ</strong> = ಎಲ್ಲ ಆಕಾರಗಳನ್ನೂ ಉಳ್ಳ ಬುದ್ಧಿಯನ್ನು ಬೆಳಗುತ್ತಿದ್ದಾನೆ. <strong>ಸ್ವಾರ್ಥಃ ನಿರಂಗನಃ</strong> = ಆತ್ಮನು ಸ್ವಾರ್ಥನೂ ನಿರಂಜನನೂ ಆಗಿದ್ದುಕೊಂಡು, <strong>ಅಸ್ವಾರ್ಥಾಂ</strong> = ಪರಾರ್ಥವಾಗಿರುವ ಬುದ್ಧಿಯನ್ನು ಬೆಳಗುತ್ತಾನೆ. ಆತ್ಮನು <strong>ನಿಸ್ತ್ರಿಕಾಲಃ</strong> = ತ್ರಿಕಾಲಾತೀತನಾಗಿದ್ದುಕೊಂಡು ಅಂದರೆ ಭೂತ, ವರ್ತಮಾನ, ಭವಿಷ್ಯತ್ ಕಾಲತ್ರಯಗಳಿಗೆ ಸಂಬಂಧಪಡದವನಾಗಿ, <strong>ತ್ರಿಕಾಲಸ್ಥಾಂ</strong> = ತ್ರಿಕಾಲಪರಿಚ್ಛಿನ್ನವಾದ ಬುದ್ಧಿಯನ್ನು ಬೆಳಗುತ್ತಾನೆ; ಹಾಗೂ, <strong>ಕೂಟಸ್ಥಃ</strong> = ಕೂಟಸ್ಥನಾಗಿದ್ದುಕೊಂಡು, <strong>ಕ್ಷಣಭಂಗುರಾಂ</strong> = ಕ್ಷಣ ಕ್ಷಣಕ್ಕೂ ವಿಕಾರಗೊಳ್ಳುತ್ತಿರುವ ಬುದ್ಧಿಯನ್ನು ಆತ್ಮನು ಬೆಳಗುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಆತ್ಮನು ನಿರಾಕಾರನಾಗಿ, ನಿರಂಜನನಾಗಿ, ದೇಶಕಾಲಾತೀತನಾಗಿ, ಕೂಟಸ್ಥನಾಗಿದ್ದುಕೊಂಡೇ ಬುದ್ಧಿಯ ವ್ಯಾಪಾರಗಳನ್ನು ಬೆಳಗುತ್ತಾನೆ.</p>
		<p class="description"><strong>ವಿವರಣೆ</strong>: ಆತ್ಮನು ದೇಶಕಾಲಾತೀತನಾಗಿ, ನಾಮರೂಪರಹಿತನಾಗಿ, ನಿರ್ವಿಕಾರಸ್ವರೂಪನೇ ಆಗಿರುತ್ತಾನೆ. ಆದರೆ ಈ ಬುದ್ಧಿಯು ಸಕಲವಸ್ತುಗಳ ಆಕಾರವನ್ನೂ ಹೊಂದುತ್ತಿರುತ್ತದೆ. ಈ ಬುದ್ಧಿಯು ಚೇತನನಾದ ಆತ್ಮನಿಗಾಗಿ ದುಡಿಯುತ್ತಾ ಇದೆ. ದೇಶಕಾಲಗಳಿಗೆ ಸಿಕ್ಕಿಕೊಂಡು ಬುದ್ಧಿಯು ಒದ್ದಾಡುತ್ತಿದೆ. ಕ್ಷಣಕ್ಷಣಕ್ಕೂ ಬದಲಾವಣೆಗೊಳ್ಳುತ್ತಿರುವ ಚಂಚಲವಾದ ಬುದ್ಧಿಯನ್ನು ಆತ್ಮನು ಬೆಳಗುತ್ತಿದ್ದಾನೆ. ಸಚ್ಚಿದಾನಂದಸ್ವರೂಪನಾದ ಆತ್ಮನು ಕೂಟಸ್ಥನಿತ್ಯನೇ ಆಗಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.05">
		<p class="intro-shloka">॥ಓಂ ವೇದೋಕ್ತಸಾಧನವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜ್ಞಾನನಿಷ್ಠಂ ಮಹಾತ್ಮಾನಂ ಕಾಮರಾಗಾದಿವರ್ಜಿತಮ್।<br />ಅವಿದ್ಯಾರಹಿತಂ ಪ್ರಾಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 5</span><br /><span class="num">218.</span> ಅವಿದ್ಯಾವಂತರಿಗೇ ಕರ್ಮಗಳು</h1>
		<p class="bhashya-verse">ಅವಿದ್ಯಾಪಟಸಂವೀತಚಕ್ಷುಷಾಮಿದಮೇವ ತು।<br />ವೈದಿಕಂ ಸಾಧನಂ ಜ್ಞೇಯಂ ಜ್ಞಾನಕರ್ಮಸ್ವಭಾವಕಮ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೬೬</p>
		<p class="bhashya-verse-meaning"><strong>ಅನ್ವಯಾರ್ಥ: ಅವಿದ್ಯಾ ಪಟ ಸಂವೀತ ಚಕ್ಷುಷಾಂ</strong> = ಅವಿದ್ಯೆಯೆಂಬ ಬಟ್ಟೆಯಿಂದ ಕಟ್ಟಲ್ಪಟ್ಟ ಕಣ್ಣುಳ್ಳವರಿಗೇ ಶಾಸ್ತ್ರದಲ್ಲಿ, <strong>ಇದಮೇವ</strong> = ಈ, <strong>ಜ್ಞಾನಕರ್ಮಸ್ವಭಾವಕಂ</strong> = ಜ್ಞಾನ ಮತ್ತು ಕರ್ಮದ ಸ್ವರೂಪವಾಗಿರುವಂಥ, <strong>ವೈದಿಕಂ</strong> = ವೇದೋಕ್ತವಾದ, <strong>ಸಾಧನಂ ತು</strong> = ಸಾಧನವನ್ನು ಹೇಳಿದ್ದಾರೆಂದು, <strong>ಜ್ಞೇಯಂ</strong> = ತಿಳಿಯಬೇಕು.</p>
		<p class="description"><strong>ಭಾವಾರ್ಥ</strong>: ಯಾರಿಗೆ ಅಜ್ಞಾನವಿದೆಯೋ ಅಂಥವರಿಗೆ ಶಾಸ್ತ್ರದಲ್ಲಿ ಕರ್ಮಗಳನ್ನೂ ಉಪಾಸನೆಗಳನ್ನೂ ತಿಳಿಸಿದ್ದಾರೆ. ವೇದೋಕ್ತಕರ್ಮಗಳನ್ನೂ ಉಪಾಸನೆಗಳನ್ನೂ ಅನುಷ್ಠಾನಮಾಡಿ ಅದರಿಂದ ಅಜ್ಞಾನಿಗಳು ಇಷ್ಟಫಲಗಳನ್ನು ಹೊಂದುತ್ತಾರೆ.</p>
		<p class="description"><strong>ವಿವರಣೆ</strong>: ಯಾರಿಗೆ ಅಜ್ಞಾನವು ಗಟ್ಟಿಯಾಗಿರುತ್ತದೆಯೋ ಅಂಥವರಿಗಾಗಿಯೇ ಶಾಸ್ತ್ರಗಳಲ್ಲಿ ನಾನಾ ಕರ್ಮಗಳನ್ನು ಹೇಳಿದ್ದಾರೆ. ಅವಿದ್ಯಾವಂತರೆಂದರೆ ಆತ್ಮನನ್ನು ಸರಿಯಾಗಿ ತಿಳಿಯದವರು. ಇವರಿಗೆ ಆತ್ಮಜ್ಞಾನವಾಗಲೀ ಮೋಕ್ಷವಾಗಲೀ ಬೇಕಾಗಿಲ್ಲ. ಇಂಥವರಿಗೆ ಬೇಕಾದ ಫಲಗಳೆಂದರೆ: ಈ ಲೋಕದಲ್ಲಿ ಅಭ್ಯುದಯ, ಪರಲೋಕದಲ್ಲಿ ಸ್ವರ್ಗ; ಇಷ್ಟೇ ಇವರ ಗುರಿ. ಇಂತಹ ಆತ್ಮಜ್ಞಾನರಹಿತರಿಗೇ ಶಾಸ್ತ್ರಗಳಲ್ಲಿ ಅಭ್ಯುದಯ ಫಲಪ್ರಾಪ್ತಿಗಾಗಿ ಪುಣ್ಯಕರ್ಮಗಳನ್ನು ಹೇಳಿರುತ್ತದೆ. ಅಜ್ಞಾನಿಗಳೆಂದರೆ ಆತ್ಮನ ಪರಮಾರ್ಥಸ್ವರೂಪವನ್ನು ಅರಿಯದವರು; ಇವರಿಗೆ ಔಪನಿಷದ ಆತ್ಮನ ನಿಜಸ್ವರೂಪವು ತಿಳಿದಿಲ್ಲ. ಹೀಗಾಗಿ ಇವರು ಇಷ್ಟಫಲಪ್ರಾಪ್ತಿಗಾಗಿ ಕರ್ಮಗಳನ್ನು ಮಾಡುತ್ತಾರೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.06">
		<p class="intro-shloka">॥ಓಂ ಬ್ರಹ್ಮಾತ್ಮನಿಷ್ಠಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸಮ್ಯಗ್ದರ್ಶನನಿಷ್ಠಂ ಹಿ ನಷ್ಟಾವಿದ್ಯಂ ಯತೀಶ್ವರಮ್।<br />ನಿತ್ಯತೃಪ್ತಂ ನಿತ್ಯಶಾಂತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 6</span><br /><span class="num">219.</span> ಎರಡೂ ಒಂದೇ</h1>
		<p class="bhashya-verse">ಪ್ರತ್ಯಗ್ ಯಾಥಾತ್ಮ್ಯವಿಜ್ಞಾನಜನ್ಮನೋ ನಾತಿರೇಕಭಾಕ್।<br />ಪ್ರತ್ಯಙ£್ಮೋಹಾಭಿನಹನಧ್ವಂಸಶ್ಚಾಪ್ಯನ್ಯಥಾಮತೇಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೪೯</p>
		<p class="bhashya-verse-meaning"><strong>ಅನ್ವಯಾರ್ಥ: ಪ್ರತ್ಯಕ್ ಯಾಥಾತ್ಮ್ಯ ವಿಜ್ಞಾನ ಜನ್ಮನಃ</strong> = ಪ್ರತ್ಯಗಾತ್ಮನ ಯಾಥಾತ್ಮ್ಯ ವಿಜ್ಞಾನೋದಯಕ್ಕಿಂತ, <strong>ಅತಿರೇಕಭಾಕ್</strong> = ಬೇರೆಯಾಗಿ, <strong>ಪ್ರತ್ಯಕ್ ಮೋಹಾಭಿನಹನಧ್ವಂಸಃ</strong> = ಪ್ರತ್ಯಗಾತ್ಮನ ಅಜ್ಞಾನದ ಆವರಣದ ಧ್ವಂಸವು, <strong>ನ ಅಸ್ತಿ</strong> = ಇಲ್ಲ. <strong>ಅಪಿ</strong> = ಮತ್ತು , <strong>ಅನ್ಯಥಾಮತೇಃ ನ</strong> = ಅನ್ಯಥಾಜ್ಞಾನದ ಧ್ವಂಸವೆಂಬುದೂ ಇಲ್ಲ.</p>
		<p class="description"><strong>ಭಾವಾರ್ಥ</strong>: ಪ್ರತ್ಯಗಾತ್ಮನ ಯಾಥಾತ್ಮ್ಯವಿಜ್ಞಾನೋದಯಕ್ಕಿಂತ ಬೇರೆಯಾಗಿ ಪ್ರತ್ಯಗಾತ್ಮನ ಅಜ್ಞಾನದ ನಾಶವಾಗಲೀ ಮಿಥ್ಯಾಜ್ಞಾನದ ಧ್ವಂಸವಾಗಲೀ ಇಲ್ಲವೇ ಇಲ್ಲ.</p>
		<p class="description"><strong>ವಿವರಣೆ</strong>: ಆತ್ಮಜ್ಞಾನೋದಯಕ್ಕೇ ಮತ್ತೊಂದು ಹೆಸರು ಅವಿದ್ಯಾನಾಶ ಎಂದು. ಸೂರ್ಯೋದಯಕ್ಕೇ ಮತ್ತೊಂದು ಹೆಸರು ಕತ್ತಲೆಯ ನಾಶ. ಎರಡೂ ಭಿನ್ನ ಭಿನ್ನ ಫಲಗಳಲ್ಲ. ಆದ್ದರಿಂದ ಆತ್ಮ ಜ್ಞಾನೋದಯವೇನೋ ಆಗಬಹುದು, ಆದರೆ ಅಜ್ಞಾನವು ಹೋಗುತ್ತದೆಯೋ ಇಲ್ಲವೋ ಎಂಬ ಸಂಶಯವು ಸರಿಯಲ್ಲ. ಅನಾದಿಯಾದ ಅವಿದ್ಯೆಯ ನಾಶವೇ ಆತ್ಮಜ್ಞಾನೋದಯವೆಂದು ತಿಳಿಯಬೇಕು. ಬ್ರಹ್ಮಜ್ಞಾನವು ಉಂಟಾಯಿತು ಎಂದರೆ ಅಜ್ಞಾನವು ಬಾಧಿತವಾಯಿತು ಎಂದೇ ಅರ್ಥ. ಬ್ರಹ್ಮಜ್ಞಾನದ ದೃಷ್ಟಿಯಿಂದ ನೋಡಿದರೆ ಅಜ್ಞಾನವು ಹಿಂದೂ ಇರಲಿಲ್ಲ, ಇಂದೂ ಇಲ್ಲ , ಮುಂದೆಯೂ ಇರುವುದಿಲ್ಲ ಎಂದರ್ಥ. ಆದ್ದರಿಂದ ಜ್ಞಾನವೊಂದೇ ಸಾಕು ಮುಕ್ತಿಗೆ, ಬೇರಾವ ಸಾಧನಗಳೂ ಬೇಕಾಗಿಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.07">
		<p class="intro-shloka">॥ಓಮ್ ಅಭೇದಜ್ಞಾನವತೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜೀವೇಶಯೋರ್ನಾಸ್ತಿ ಭೇದಃ ಭ್ರಾಂತಿಕಲ್ಪಿತ ಏವ ಚ।<br />ಜೀವೇಶ್ವರೈಕ್ಯವೇತ್ತಾರಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 7</span><br /><span class="num">220.</span> ಇಬ್ಬರಿಗೂ ಭೇದವಿಲ್ಲ</h1>
		<p class="bhashya-verse">ಅಪ್ರವಿಷ್ಟಸ್ವಭಾವಸ್ಯ ಪ್ರವೇಶಸ್ತೇನ ಕಲ್ಪ್ಯತೇ।<br />ಕ್ಷೇತ್ರಜ್ಞೇಶ್ವರಹಾನೇನ ಹ್ಯೈಕಾತ್ಮ್ಯಂ ಸ್ಯಾತ್ ಕಥಂ ನ್ವಿತಿ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೦೧</p>
		<p class="bhashya-verse-meaning"><strong>ಅನ್ವಯಾರ್ಥ: ಅಪ್ರವಿಷ್ಟಸ್ವಭಾವಸ್ಯ</strong> = ಅಪ್ರವಿಷ್ಟವೆಂಬ ಸ್ವಭಾವವುಳ್ಳ ಆತ್ಮನಿಗೆ, <strong>ಪ್ರವೇಶಃ</strong> = ಪ್ರವೇಶವು, <strong>ತೇನ</strong> = ಶ್ರುತಿವಾಕ್ಯದಿಂದ, <strong>ಕಲ್ಪ್ಯತೇ</strong> = ಕಲ್ಪಿಸಲ್ಪಡುತ್ತಿದೆ. <strong>ಹಿ</strong> = ಏಕೆಂದರೆ, <strong>ಕ್ಷೇತ್ರಜ್ಞೇಶ್ವರಹಾನೇನ</strong> = ಕ್ಷೇತ್ರಜ್ಞ, ಈಶ್ವರ ಎಂಬ ಭೇದವನ್ನು ಕೈಬಿಟ್ಟು, <strong>ಕಥಂ ನು</strong> = ಹೇಗಾದರೂ, ಇಬ್ಬರಿಗೂ, <strong>ಐಕಾತ್ಮ್ಯಂ</strong> = ಏಕಾತ್ಮ ತ್ವವು, <strong>ಸ್ಯಾತ್</strong> = ಉಂಟಾಗಲಿ, <strong>ಇತಿ</strong> = ಎಂದು.</p>
		<p class="description"><strong>ಭಾವಾರ್ಥ</strong> : ಆತ್ಮನು ಸರ್ವವ್ಯಾಪಕನಾದ್ದರಿಂದ ಅವನು ಪ್ರವೇಶಿ ಸದೇ ಇರುವ ಸ್ಥಳವೆಂಬುದೇ ಇಲ್ಲ. ಆದರೂ ಶ್ರುತಿಯಲ್ಲಿ ಬ್ರಹ್ಮವು ಬುದ್ಧಿಗುಹೆಯನ್ನು ಪ್ರವೇಶಿಸಿತು ಎಂದು ಏಕೆ ಹೇಳುತ್ತಿದೆ? ಎಂದರೆ, ಜೀವಾತ್ಮ ಪರಮಾತ್ಮರುಗಳಿಗೆ ಐಕಾತ್ಮ್ಯವನ್ನು ತಿಳಿಸುವುದಕ್ಕಾಗಿ.</p>
		<p class="description"><strong>ವಿವರಣೆ</strong>: ಬ್ರಹ್ಮವೆಂದರೆ ಸರ್ವವ್ಯಾಪಕವಾದ ಪರಿಪೂರ್ಣ ತತ್ತ್ವವು. ಅದು ಇಲ್ಲದ ಸ್ಥಳವೇ ಇಲ್ಲ. ಆಕಾಶದಂತೆ ಎಲ್ಲೆಲ್ಲಿಯೂ ತುಂಬಿಕೊಂಡಿರುವ ಬ್ರಹ್ಮಕ್ಕೆ ಪ್ರವೇಶವೆಂಬುದು ಹೊಂದಲಾರದು. ಆದರೂ ಶ್ರುತಿಯಲ್ಲಿ ಬ್ರಹ್ಮಕ್ಕೆ ಪ್ರವೇಶವನ್ನು ಹೇಳಿದ್ದಾರಲ್ಲ , ಏಕೆ? ಎಂದರೆ, ಬ್ರಹ್ಮವೇ ಜೀವನಾಗಿ ತೋರುತ್ತಿದೆ ಎಂದು ತಿಳಿಸುವುದಕ್ಕೆ. ಜೀವಬ್ರಹ್ಮರಿಗೆ ಐಕ್ಯವನ್ನು ತೋರಿಸುವುದಕ್ಕಾಗಿ; ಜೀವನ ಪರಮಾರ್ಥ ಸ್ವರೂಪವೇ ಪರಬ್ರಹ್ಮವು ಎಂದು ಅಭಿಪ್ರಾಯ. ಜೀವಬ್ರಹ್ಮರಿಗೆ ಭೇದವನ್ನು ಕಲ್ಪಿಸುವುದೇ ಅವಿದ್ಯೆಯು, ಇದರಿಂದಲೇ ಬಂಧವು; ಜೀವಬ್ರಹ್ಮರಿಗೆ ಅಭೇದವೇ ಜ್ಞಾನವು, ಜ್ಞಾನದಿಂದಲೇ ಮುಕ್ತಿಯು. ಒಟ್ಟಿನಲ್ಲಿ ಜೀವನಿಗೂ ಬ್ರಹ್ಮಕ್ಕೂ ಹೇಗೂ ಭೇದವೇ ಇಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.08">
		<p class="intro-shloka">॥ಓಂ ಭ್ರಾಂತಿಜ್ಞಾನವಿದೂರಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಾತ್ಮವಿದ್ಯಯಾ ನೂನಂ ಭ್ರಾಂತಿಜ್ಞಾನಂ ತು ಬಾಧ್ಯತೇ।<br />ಭ್ರಾಂತಿಜ್ಞಾನವಿಹೀನಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 8</span><br /><span class="num">221.</span> ಬ್ರಹ್ಮಜ್ಞಾನಿಗೆ ಭ್ರಾಂತಿಜ್ಞಾನವಿಲ್ಲ</h1>
		<p class="bhashya-verse">ಸಮ್ಯಗ್ಜ್ಞಾನವಿರುದ್ಧಾ ಧೀಃ ನ ಚೈಕಾತ್ಮ್ಯಂ ವಿಜಾನತಃ।<br />ಉತ್ಪದ್ಯತೇ ನಿರ್ವಿಷಯಾ ವಿಷಯಾಶಯಹಾನತಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೩೬</p>
		<p class="bhashya-verse-meaning"><strong>ಅನ್ವಯಾರ್ಥ: ಐಕಾತ್ಮ್ಯಂ</strong> = ಏಕಾತ್ಮ ತ್ವವನ್ನು, <strong>ವಿಜಾನತಃ</strong> = ತಿಳಿದವನಿಗೆ, <strong>ಸಮ್ಯಗ್ಜ್ಞಾನವಿರುದ್ಧಾ</strong> = ಸಮ್ಯಗ್ ಜ್ಞಾನಕ್ಕೆ ವಿರುದ್ಧವಾದಂಥ, <strong>ಧೀಃ</strong> = ತಿಳಿವಳಿಕೆಯು, <strong>ನ ಚ ಉತ್ಪದ್ಯತೇ</strong> = ಖಂಡಿತವಾಗಿಯೂ ಇರಲಾರದು ಅಥವಾ ಹುಟ್ಟಲಾರದು. ಏಕೆಂದರೆ, <strong>ವಿಷಯಾಶಯಹಾನತಃ</strong> = ಆ ದ್ವೈತಜ್ಞಾನಕ್ಕೆ ವಿಷಯಗಳೇ ಇಲ್ಲದಿರುವುದರಿಂದ; ಅವಿದ್ಯೆಯು, <strong>ನಿರ್ವಿಷಯಾ</strong> = ವಿಷಯರಹಿತವಾಗಿರುತ್ತದೆ. ಅವಿದ್ಯೆಗೆ ವಿಷಯಗಳೇ ಇರುವುದಿಲ್ಲ.</p>
		<p class="description"><strong>ಭಾವಾರ್ಥ</strong>: ಆತ್ಮೈಕತ್ವಜ್ಞಾನವನ್ನು ಉಳ್ಳವನಿಗೆ ಪುನಃ ಅಜ್ಞಾನವು ತೋರಿಕೊಳ್ಳಲಾರದು. ಏಕೆಂದರೆ ದ್ವೈತವೆಂಬುದೇ ಬ್ರಹ್ಮಜ್ಞಾನಿಗೆ ಇರುವುದಿಲ್ಲ.</p>
		<p class="description"><strong>ವಿವರಣೆ</strong>: ಬ್ರಹ್ಮಜ್ಞಾನಿಗೆ ಆತ್ಮೈಕತ್ವಜ್ಞಾನವು ಉಂಟಾಗಿರಲಿ, ಅದರ ಜೊತೆಜೊತೆಯಲ್ಲಿಯೇ ಅಜ್ಞಾನವೂ, ಈ ದ್ವೈತಪ್ರಪಂಚದಲ್ಲಿನ ಸತ್ಯತ್ವಜ್ಞಾನವೂ ಇರಲಿ, ತಪ್ಪೇನು? ಎಂದರೆ, ಸಾಧ್ಯವಿಲ್ಲ; ಬೆಳಕು ಬಂದಮೇಲೆ ಅದರ ಜೊತೆಜೊತೆಯಲ್ಲಿಯೇ ಕತ್ತಲೆಯೂ ಇರಲಾರದಷ್ಟೆ? ಅದರಂತೆಯೇ ಆತ್ಮಜ್ಞಾನಿಗೆ ಅಜ್ಞಾನವೆಂಬುದು ಖಂಡಿತಾ ಇರಲಾರದು. ಆತ್ಮಜ್ಞಾನಿಗೆ ದ್ವೈತವಸ್ತುಗಳು ಯಾವುವೂ ಸತ್ಯವಾಗಿ ಉಳಿದುಕೊಂಡಿರಲಾರವು. ಈ ದ್ವೈತಪ್ರಪಂಚವೆಲ್ಲವೂ ಜ್ಞಾನಿಗೆ ಆತ್ಮನೇ ಆಗಿಬಿಟ್ಟಿರುತ್ತದೆ ಎಂದಭಿಪ್ರಾಯವು. ಎಲ್ಲವೂ ಆತ್ಮನಾದಮೇಲೆ ಇನ್ನು ಅಜ್ಞಾನವಾದರೂ ಹೇಗೆ ಉಳಿದೀತು? <strong>ಬ್ರಹ್ಮೈವೇದಂ ವಿಶ್ವಂ</strong> ಎಂದೇ ಜ್ಞಾನಿಯು ತಿಳಿದಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.09">
		<p class="intro-shloka">॥ಓಂ ಯತಿಪುಂಗವಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ನಿರಸ್ತಸರ್ವಕರ್ಮಾಣಂ ಪ್ರತ್ಯಕ್ ಪ್ರವಣಮಾನಸಮ್।<br />ಯತಿಶ್ರೇಷ್ಠಂ ಮುನಿಶ್ರೇಷ್ಠಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 9</span><br /><span class="num">222.</span> ಜ್ಞಾನಕ್ಕೆ ಅಧಿಕಾರಿಗಳಿವರು</h1>
		<p class="bhashya-verse">ನಿರಸ್ತಸರ್ವಕರ್ಮಾಣಃ ಪ್ರತ್ಯಕ್ಪ್ರವಣಬುದ್ಧಯಃ<strong>।</strong><br />ನಿಷ್ಕಾಮಾ ಯತಯಃ ಶಾಂತಾಃ ಜಾನಂತೀದಂ ಯಥೋದಿತಮ್॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೪-೭೩</p>
		<p class="bhashya-verse-meaning"><strong>ಅನ್ವಯಾರ್ಥ: ನಿರಸ್ತಸರ್ವಕರ್ಮಾಣಃ</strong> = ಎಲ್ಲ ಕರ್ಮಗಳನ್ನೂ ತ್ಯಾಗಮಾಡಿರುವಂಥ, <strong>ಪ್ರತ್ಯಕ್ ಪ್ರವಣಬುದ್ಧಯಃ</strong> = ಪ್ರತ್ಯಗಾತ್ಮನಲ್ಲಿಯೇ ಮುಳುಗಿರುವ ಬುದ್ಧಿಯುಳ್ಳಂಥ, <strong>ನಿಷ್ಕಾಮಾಃ</strong> = ಕಾಮರಹಿತರಾದ, <strong>ಶಾಂತಾಃ</strong> = ಶಾಂತರಾಗಿರುವಂಥ, <strong>ಯತಯಃ</strong> = ಸಂನ್ಯಾಸಿಗಳು, <strong>ಯಥೋದಿತಂ</strong> = ವೇದಾಂತಗಳಲ್ಲಿ ತಿಳಿಸಿರುವಂಥ, <strong>ಇದಮ್ ಆತ್ಮತತ್ತ್ವಮ್</strong> = ಈ ಆತ್ಮ ಸ್ವರೂಪವನ್ನು, <strong>ಜಾನಂತಿ</strong> = ತಿಳಿಯುತ್ತಾರೆ.</p>
		<p class="description"><strong>ಭಾವಾರ್ಥ</strong>: ಕಾಮಕ್ರೋಧಾದಿದೋಷಗಳಿಂದ ದೂರರಾಗಿರುವ, ಸರ್ವಕರ್ಮಗಳನ್ನೂ ಸಂನ್ಯಾಸಮಾಡಿರುವ, ಸದಾ ಪ್ರತ್ಯಗಾತ್ಮ ಚಿಂತನಪರರಾದ ಶಾಂತರಾದ ಸಂನ್ಯಾಸಿಗಳು ಬ್ರಹ್ಮತತ್ತ್ವವನ್ನು ತಿಳಿದುಕೊಳ್ಳುತ್ತಾರೆ.</p>
		<p class="description"><strong>ವಿವರಣೆ: ನ ಕರ್ಮಣಾ ನ ಪ್ರಜಯಾ ಧನೇನ</strong>—ಎಂದು ವೇದವು ಸಾರುತ್ತಿದೆ. <strong>ವೇದಾಂತವಿಜ್ಞಾನಸುನಿಶ್ಚಿತಾರ್ಥಾಃ</strong> ಎನ್ನುವಂತೆ ಸದಾ ಪ್ರತ್ಯಗಾತ್ಮನ ಅನುಸಂಧಾನದಲ್ಲಿಯೇ ಮಗ್ನರಾಗಿರುವಂಥ, <strong>ವೀತರಾಗಭಯಕ್ರೋಧಾಃ</strong> ಎಂಬ ಭಗವಂತನ ಸಂದೇಶದಂತೆ, ಶಾಂತರಾಗಿರುವ ಸಂನ್ಯಾಸಿಗಳಿಗೆ ಬ್ರಹ್ಮಾತ್ಮ ಸ್ವರೂಪವು ಅರ್ಥವಾಗಿಬಿಡುತ್ತದೆ. ವೀತರಾಗಭಯಕ್ರೋಧೈಃ ಮುನಿಭಿರ್ವೇದಪಾರಗೈಃ।<br />ನಿರ್ವಿಕಲ್ಪೋ ಹ್ಯಯಂ ದೃಷ್ಟಃ ಪ್ರಪಂಚೋಪಶಮೋಽದ್ವಯಃ<strong>ಖ್</strong> ಎಂದು ವೇದಾಂತಸಂಪ್ರದಾಯವಿದರಾದ ಗೌಡಪಾದರೂ ಹೇಳಿದ್ದಾರೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.10">
		<p class="intro-shloka">॥ಓಂ ಸುಷುಪ್ತಿತತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜಾಗ್ರತ್ಸ್ವಪ್ನಸುಷುಪ್ತಾಖ್ಯಸ್ಥಾನತ್ರಯವಿವರ್ಜಿತಮ್।<br />ಸರ್ವೇಷಾಂ ಸಾಕ್ಷಿಭೂತಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 10</span><br /><span class="num">223.</span> ಇದು ಸುಷುಪ್ತಿಗೆ ಸೇರಿದ್ದಲ್ಲ</h1>
		<p class="bhashya-verse">ನ ಸುಷುಪ್ತಿಗವಿಜ್ಞಾನಂ ನಾಜ್ಞಾಸಿಷಮಿತಿ ಸ್ಮೃತಿಃ।<br />ಕಾಲಾದ್ಯವ್ಯವಧಾನತ್ವಾತ್ ನ ಹ್ಯಾತ್ಮಸ್ಥಮತೀತಭಾಕ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೨೯೮</p>
		<p class="bhashya-verse-meaning"><strong>ಅನ್ವಯಾರ್ಥ:  ನ ಅಜ್ಞಾಸಿಷಮ್ ಇತಿ</strong> = ನಾನು ಅರಿಯಲಿಲ್ಲ ಎಂಬ ಈ, <strong>ಸ್ಮೃತಿಃ</strong> = ಸ್ಮರಣೆಯು, <strong>ಸುಷುಪ್ತಿಗವಿಜ್ಞಾನಂ ನ</strong> = ಸುಷುಪ್ತಿಗೆ ಸಂಬಂಧಪಟ್ಟ ವಿಜ್ಞಾನವಲ್ಲ. ಏಕೆಂದರೆ ಆತ್ಮನಿಗೆ, <strong>ಕಾಲಾದ್ಯವ್ಯವಧಾನತ್ವಾತ್</strong> = ದೇಶಕಾಲ ಮುಂತಾದ ವ್ಯವಧಾನವು ಇರುವದಿಲ್ಲವಾದ್ದರಿಂದ, <strong>ಆತ್ಮಸ್ಥಂ</strong> = ಆತ್ಮನಲ್ಲಿರುವ ಅಜ್ಞಾನವು, <strong>ನ ಹಿ ಅತೀತಭಾಕ್</strong> = ಹಿಂದಿನಕಾಲಕ್ಕೆ ಸಂಬಂಧಪಟ್ಟದ್ದಲ್ಲ.</p>
		<p class="description"><strong>ಭಾವಾರ್ಥ</strong>: ‘ನನಗೆ ನಿನ್ನೆ ರಾತ್ರಿ ನಿದ್ರೆಯಲ್ಲಿ ಏನೂ ಗೊತ್ತಾಗ ಲಿಲ್ಲ’ ಎಂದು ಎಚ್ಚರವಾದ ಮೇಲೆ ನಾವುಗಳು ಹೇಳುತ್ತೇವಲ್ಲವೆ? ಈ ಸ್ಮೃತಿಯು ಆ ಸುಷುಪ್ತಿಗೆ ಸಂಬಂಧಪಟ್ಟದ್ದಲ್ಲ. ಆಗ ಈಗ—ಎಂಬ ಕಾಲಗಳಾಗಲೀ, ಅಲ್ಲಿ ಇಲ್ಲಿ ಎಂಬ ದೇಶಗಳಾಗಲೀ ಆತ್ಮನಿಗೆ ಸಂಬಂಧಪಟ್ಟಿರುವುದಿಲ್ಲ. ಆದ್ದರಿಂದ ಅಜ್ಞಾನವು ಆತ್ಮನಲ್ಲಿ ಇಲ್ಲವೇ ಇಲ್ಲ.</p>
		<p class="description"><strong>ವಿವರಣೆ</strong>: ಸುಷುಪ್ತಿಯಿಂದ ಎದ್ದಮೇಲೆ ಸಾಮಾನ್ಯವಾಗಿ ಎಲ್ಲರೂ ‘<strong>ನ ಅಹಂ</strong> <strong>ಕಿಂಚಿತ್ ಅವೇದಿಷಮ್</strong>’—ನಾನು ಅಲ್ಲಿ ಏನನ್ನೂ ತಿಳಿಯಲಿಲ್ಲ ಎಂದು ಹೇಳುತ್ತಾರಲ್ಲವೆ? ಹೌದು. ಆದರೆ ಈ ಸ್ಮೃತಿಯು ಸುಷುಪ್ತಿಗೆ ಸೇರಿದ್ದಲ್ಲ. ಏಕೆಂದರೆ ಆತ್ಮನು ಕಾಲದೇಶಾದಿಗಳನ್ನು ಮೀರಿರುತ್ತಾನೆ. ಆತ್ಮನಲ್ಲಿ ತೋರುತ್ತಿರುವ ಅಜ್ಞಾನವು ಹಿಂದಿನ ಕಾಲಕ್ಕೆ ಸೇರಿರುವುದಿಲ್ಲ. ಆತ್ಮನು ದೇಶಕಾಲಾದಿಗಳನ್ನು ಮೀರಿರುತ್ತಾನೆ. ಆ ಸುಷುಪ್ತಿಯಲ್ಲಿ ದೇಶಕಾಲಗಳೇ ಇರಲಿಲ್ಲ. ಇನ್ನು , ಅದು ಇಲ್ಲಿ ಹೇಗೆತಾನೆ ಇದ್ದೀತು? ಆದ್ದರಿಂದ ಗಾಢನಿದ್ರೆಯಲ್ಲಿ ಅಜ್ಞಾನವು ಇತ್ತು ಎಂಬಿದೂ ಸರಿಯಾದ ಜ್ಞಾನವಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.11">
		<p class="intro-shloka">॥ಓಂ ಜ್ಞಾನಮುಕ್ತಿವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಜ್ಞಾನಾದೇವ ಪರಂ ಮೋಕ್ಷಂ ಲಭತೇ ನ ತು ಕರ್ಮತಃ।<br />ಬ್ರಹ್ಮಜ್ಞಾನಮಹತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 11</span><br /><span class="num">224.</span> ಜ್ಞಾನದಿಂದಲೇ ಮುಕ್ತಿ</h1>
		<p class="bhashya-verse">ಯಸ್ಮಾದೇವಂ ಫಲಂ ತಸ್ಮಾತ್ ಜ್ಞಾನಮತ್ರ ವಿವಕ್ಷಿತಮ್।<br />ಗುಹಾಯಾಮದ್ವಯಂ ಬ್ರಹ್ಮ ತಸ್ಮಾನ್ನಿಹಿತಮುಚ್ಯತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೩೯೩</p>
		<p class="bhashya-verse-meaning"><strong>ಅನ್ವಯಾರ್ಥ: ಯಸ್ಮಾದೇವಂ ಫಲಂ</strong> = ಪರಬ್ರಹ್ಮಪ್ರಾಪ್ತಿಯೆಂಬ ಫಲವು ಆತ್ಮ ಸ್ವರೂಪವೇ ಆಗಿರುತ್ತದೆಯಲ್ಲವೆ? <strong>ತಸ್ಮಾತ್</strong> = ಆದ್ದರಿಂದ, <strong>ಅತ್ರ</strong> = ಇಲ್ಲಿ , <strong>ಜ್ಞಾನಂ</strong> = ಜ್ಞಾನವೇ, <strong>ವಿವಕ್ಷಿತಂ</strong> = ವಿವಕ್ಷಿತವಾಗಿರುತ್ತದೆ. <strong>ತಸ್ಮಾತ್</strong> = ಆದ್ದರಿಂದಲೇ <strong>ಅದ್ವಯಂ</strong> = ಅದ್ವಯವಾದ, <strong>ಬ್ರಹ್ಮ</strong> = ಬ್ರಹ್ಮವು, <strong>ಗುಹಾಯಾಂ</strong> = ಗುಹೆಯಲ್ಲಿ , <strong>ನಿಹಿತಂ</strong> = ಅಡಕವಾಗಿದೆಯೆಂದು, <strong>ಉಚ್ಯತೇ</strong> = ಹೇಳಿರುತ್ತದೆ.</p>
		<p class="description"><strong>ಭಾವಾರ್ಥ</strong>: ಬ್ರಹ್ಮಪ್ರಾಪ್ತಿಯೆಂಬುದು ಗತಿಪೂರ್ವಕವಾಗಿ ಎಂದು ಹೇಳದೇ, ಕೇವಲ ಜ್ಞಾನದಿಂದಲೇ ಎಂದು ಹೇಳಿರುವುದರಿಂದ ಇಲ್ಲಿ ಜ್ಞಾನವೇ ಪ್ರಧಾನವಾದದ್ದು. ಆದ್ದರಿಂದಲೇ ಶ್ರುತಿಯಲ್ಲಿ ಬ್ರಹ್ಮವು ಹೃದಯಗುಹೆಯಲ್ಲಿಯೇ ಇದೆ ಎಂದು ಹೇಳಿದೆ.</p>
		<p class="description"><strong>ವಿವರಣೆ</strong>: ‘ಬ್ರಹ್ಮವನ್ನು <strong>ತಿಳಿದವನು</strong> ಬ್ರಹ್ಮವನ್ನೇ ಹೊಂದುತ್ತಾನೆ’ ಎಂದು ಶ್ರುತಿಯು ಹೇಳುತ್ತಿದೆ. ಜ್ಞಾನದಿಂದಲೇ ಬ್ರಹ್ಮಪ್ರಾಪ್ತಿ ಎಂದು ತಿಳಿಸುತ್ತಿದೆ. ಆದ್ದರಿಂದ ವೇದಾಂತದಲ್ಲಿ ಮೋಕ್ಷಕ್ಕೆ ಬ್ರಹ್ಮಜ್ಞಾನವೇ ಬೇಕು—ಎಂದು ಹೇಳಿದಂತಾಯಿತು. ಕರ್ಮಕಾಂಡದಲ್ಲಿ ಕರ್ಮಾನುಷ್ಠಾನದಿಂದ ಸ್ವರ್ಗಪ್ರಾಪ್ತಿಯನ್ನು ಹೇಳುತ್ತದೆ. ಆದರೆ ವೇದಾಂತದಲ್ಲಿ ಜ್ಞಾನದಿಂದಲೇ ಮುಕ್ತಿಯೆಂದು ಸಾರುತ್ತಿದೆ. ಮತ್ತು ಬ್ರಹ್ಮವನ್ನು ತನ್ನ ಹೃದಯದಲ್ಲಿಯೇ ಇದೆ ಎಂದು ತಿಳಿಯಬೇಕೆಂದೂ ಶ್ರುತಿಯು ಹೇಳುತ್ತಿದೆ. ಆದ್ದರಿಂದ ಬ್ರಹ್ಮಜ್ಞಾನದಿಂದಲೇ ಬ್ರಹ್ಮಪ್ರಾಪ್ತಿಯೇ ಹೊರತು ಬ್ರಹ್ಮೋಪಾಸನೆಯಿಂದ ಅಲ್ಲ—ಎಂದು ತಿಳಿಯಬೇಕು. ಹೀಗಾಗಿ ಮುಮುಕ್ಷುವು ಬ್ರಹ್ಮಜ್ಞಾನವನ್ನೇ ಹೊಂದಬೇಕು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.12">
		<p class="intro-shloka">॥ಓಂ ಸರ್ವೋಪಾಧಿರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದೇಹೋಪಾಧಿನಿಮಿತ್ತಾದ್ಧಿ ಅನೇಕ ಇವ ದೃಶ್ಯತೇ।<br />ದೇಹಾಧ್ಯಾಸವಿನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 12</span><br /><span class="num">225.</span> ಉಪಾಧಿಗಳಿಂದ ನಾನಾತ್ವ</h1>
		<p class="bhashya-verse">ಯಥಾ ಸಲಿಲಮಾವಿಶ್ಯ ಬಹುಧಾ ಭಾತಿ ಭಾಸ್ಕರಃ।<br />ತಥಾ ಶರೀರಾಣ್ಯಾವಿಶ್ಯ ಬಹುಧಾ ಸ್ಫುರತೀಶ್ವರಃ॥</p>
		<p class="bhashya-verse-source">ಮಾನಸೋಲ್ಲಾಸ ೩-೩೧</p>
		<p class="bhashya-verse-meaning"><strong>ಅನ್ವಯಾರ್ಥ: ಯಥಾ</strong> = ಹೇಗೆ, <strong>ಸಲಿಲಂ</strong> = ನೀರನ್ನು, <strong>ಆವಿಶ್ಯ</strong> = ಹೊಕ್ಕು, <strong>ಭಾಸ್ಕರಃ</strong> = ಸೂರ್ಯನು, <strong>ಬಹುಧಾ</strong> = ಅನೇಕವಾಗಿ, <strong>ಭಾತಿ</strong> = ತೋರುತ್ತಾನೆಯೋ, <strong>ತಥಾ</strong> = ಹಾಗೆಯೇ, <strong>ಈಶ್ವರಃ</strong> = ಪರಮಾತ್ಮನು, <strong>ಶರೀರಾಣಿ</strong> = ಅನೇಕ ಶರೀರಗಳನ್ನು, <strong>ಆವಿಶ್ಯ</strong> = ಪ್ರವೇಶಿಸಿ, <strong>ಬಹುಧಾ</strong> = ಬಹಳ ಪ್ರಕಾರದಿಂದ, <strong>ಸ್ಫುರತಿ</strong> = ಹೊಳೆಯುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಹೇಗೆ ಒಬ್ಬನೇ ಸೂರ್ಯನು ನೀರಿನ ನೂರಾರು ಪಾತ್ರೆಗಳಲ್ಲಿ ನೂರಾರು ಸಂಖ್ಯೆಗಳಿಂದ ತೋರುತ್ತಾನೆಯೋ, ಅದರಂತೆಯೇ ಒಬ್ಬನೇ ಆತ್ಮನು ಅನೇಕ ಶರೀರಗಳನ್ನು ಪ್ರವೇಶಿಸಿರುವುದರಿಂದ ಅನೇಕ ಜೀವರುಗಳಾಗಿ ತೋರುತ್ತಿದ್ದಾನೆ.</p>
		<p class="description"><strong>ವಿವರಣೆ</strong>: ಆತ್ಮನು ಏಕನೋ ಅನೇಕನೋ? ಎಂಬ ಪ್ರಶ್ನೆಗೆ ಉತ್ತರ, ಒಬ್ಬನೇ ಎಂದು. ಹಾಗಾದರೆ ಅವನು ಅನೇಕ ಜೀವಾತ್ಮರ ರೂಪದಿಂದ ತೋರುತ್ತಿದ್ದಾನಲ್ಲ, ಇದು ಹೇಗೆ? ಎಂದರೆ, ಉಪಾಧಿಸಂಬಂಧದಿಂದ. ಇದಕ್ಕೆ ಸೂರ್ಯನ ದೃಷ್ಟಾಂತ: ಸೂರ್ಯನು ಒಬ್ಬನೇ ಆಗಿದ್ದರೂ ನೀರಿನ ಪಾತ್ರೆಗಳಲ್ಲಿ ತೋರುವ ಪ್ರತಿಬಿಂಬಗಳಿಂದ ಅನೇಕವಾಗಿ ತೋರುತ್ತಿಲ್ಲವೆ? ಅಂದಮಾತ್ರಕ್ಕೆ ನಿಜವಾಗಿಯೂ ಸೂರ್ಯನು ಅನೇಕವಾಗಿದ್ದಾನೆಯೆ? ಇಲ್ಲ. ಹೀಗೆಯೇ ಆತ್ಮನೂ ಒಬ್ಬನೇ ಆಗಿರುತ್ತಾನೆ. ಆತ್ಮನು ಒಬ್ಬನೇ ಆಗಿದ್ದರೂ ದೇಹಾದಿ ಅನೇಕ ಉಪಾಧಿಗಳಿಂದ ಅನೇಕವಾಗಿ ತೋರುತ್ತಿದ್ದಾನೆ. ನಿರುಪಾಧಿಕದೃಷ್ಟಿಯಿಂದ ನೋಡಿದಾಗ ಆತ್ಮನು ಒಬ್ಬನೇ ಎಂದು ತಿಳಿಯುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.13">
		<p class="intro-shloka">॥ಓಂ ಕಾರ್ಯಾಕಾಶತತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಆಕಾಶಸ್ಯಾಪ್ಯನಿತ್ಯತ್ವವಿದಂ ವೇದಾಂತಕೋವಿದಮ್।<br />ಕಾರ್ಯಕಾರಣನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 13</span><br /><span class="num">226.</span> ಆಕಾಶವೂ ಅನಿತ್ಯವೇ</h1>
		<p class="bhashya-verse">ಆಕಾಶಸ್ಯ ಚ ನಿತ್ಯತ್ವಂ ನೇಷ್ಟಮಾಗಮವಾದಿಭಿಃ।<br />ತತ್ಕಾರ್ಯಶ್ರವಣಾನ್ನಾಪಿ ದೃಷ್ಟಾಂತೋಽಸ್ತಿ ತತಃ ಪರಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೫೮೫</p>
		<p class="bhashya-verse-meaning"><strong>ಅನ್ವಯಾರ್ಥ: ಚ</strong> = ಮತ್ತು, <strong>ಆಕಾಶಸ್ಯ</strong> = ಆಕಾಶದ, <strong>ನಿತ್ಯತ್ವಂ</strong> = ನಿತ್ಯತ್ವವು, <strong>ಆಗಮವಾದಿಭಿಃ</strong> = ಆಗಮವಾದಿಗಳಿಂದ, <strong>ನ ಇಷ್ಟಂ</strong> = ಒಪ್ಪಿಕೊಳ್ಳಲ್ಪಟ್ಟಿಲ್ಲ. ಏಕೆಂದರೆ <strong>ತತ್ ಕಾರ್ಯಶ್ರವಣಾತ್</strong> = ಆ ಆಕಾಶವು ಬ್ರಹ್ಮದಿಂದ ಹುಟ್ಟಿರುವ ಕಾರ್ಯವೆಂದು ಶ್ರುತಿಯಲ್ಲಿ ಹೇಳಿರುವುದರಿಂದ, <strong>ಅಪಿ</strong> = ಮತ್ತು, <strong>ತತಃ</strong> = ಆಕಾಶಕ್ಕಿಂತ, <strong>ಪರಃ</strong> = ಬೇರೆಯಾದ, <strong>ದೃಷ್ಟಾಂತಃ</strong> = ದೃಷ್ಟಾಂತವು, <strong>ನ ಅಸ್ತಿ</strong> = ಇಲ್ಲವೂ ಇಲ್ಲ.</p>
		<p class="description"><strong>ಭಾವಾರ್ಥ</strong>: ಆಕಾಶವನ್ನು ವೇದಾಂತಿಗಳು ನಿತ್ಯವೆಂದು ಒಪ್ಪಿರುವುದಿಲ್ಲ. ಏಕೆಂದರೆ <strong>ತಸ್ಮಾದ್ ವಾ ಏತಸ್ಮಾದ್ ಆತ್ಮನ ಆಕಾಶಃ ಸಂಭೂತಃ</strong>—ಎಂದು ಶ್ರುತಿಯು ಸಾರುತ್ತಿದೆ. ಆಕಾಶವಲ್ಲದೆ ಬೇರೆಯ ದೃಷ್ಟಾಂತವು ಬ್ರಹ್ಮಕ್ಕೆ ಇಲ್ಲವಾಗಿದೆ.</p>
		<p class="description"><strong>ವಿವರಣೆ</strong>: ಹೌದು, ಆತ್ಮನಿಗೆ ಆಕಾಶದ ದೃಷ್ಟಾಂತವನ್ನು ನಾವು ಕೊಡುತ್ತೇವೆ. ಅಂದಮಾತ್ರಕ್ಕೆ ಆಕಾಶವು ನಿತ್ಯವೆಂದೇನೂ ಅರ್ಥವಲ್ಲ. ‘ಆಕಾಶವೂ ಹುಟ್ಟಿತು’ ಎಂದು ಶ್ರುತಿಯು ಆಕಾಶವನ್ನು <strong>ಕಾರ್ಯ</strong>ವೆಂದು ತಿಳಿಸಿದೆ. ಹುಟ್ಟಿದ ವಸ್ತುಗಳೆಲ್ಲವೂ ಕಾರ್ಯವೇ. ಕಾರ್ಯವೆಲ್ಲವೂ ಅನಿತ್ಯವೇ. ಹೀಗಾಗಿ ಕಾರ್ಯವಾದ ಆಕಾಶವನ್ನು ವೇದಾಂತಿಗಳು ನಿತ್ಯವೆಂದು ಖಂಡಿತಾ ಒಪ್ಪುವುದಿಲ್ಲ. ಸರಿ, ಹಾಗಾದರೆ ಆತ್ಮನಿಗೆ ಆಕಾಶ ದೃಷ್ಟಾಂತವನ್ನು ಏಕೆ ಕೊಡುತ್ತಾರೆ? ಎಂದರೆ, ಆಕಾಶವೇ ಆತ್ಮನಿಗೆ ಹತ್ತಿರವಾದ ದೃಷ್ಟಾಂತವಾಗಿದೆ. ಆದ್ದರಿಂದಷ್ಟೇ ಆತ್ಮನಿಗೆ ಆಕಾಶದ ದೃಷ್ಟಾಂತವನ್ನು ಕೊಡುತ್ತೇವೆ. ನಿಜವಾಗಿ ನೋಡಿದರೆ ಅದ್ವಿತೀಯನಾದ ಆತ್ಮನಿಗೆ ದೃಷ್ಟಾಂತವೇ ಇಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.14">
		<p class="intro-shloka">॥ಓಂ ವ್ಯುತ್ಥಿತಸರ್ವಕಾಮಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಆತ್ಮತೃಪ್ತಂ ನಿತ್ಯತೃಪ್ತಂ ಸ್ವಾತ್ಮಕಾಮಂ ನಿರೀಷಣಮ್।<br />ವ್ಯುತ್ಥಿತಾಶೇಷಕಾಮಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 14</span><br /><span class="num">227.</span> ಕಾಮರಹಿತನಿವನು</h1>
		<p class="bhashya-verse">ವ್ಯುತ್ಥಿತಾಽಶೇಷಕಾಮೇಭ್ಯೋ ಯದಾ ಧೀರವತಿಷ್ಠತೇ।<br />ತದೈವ ಪ್ರತ್ಯಗಾತ್ಮಾನಂ ಸ್ವಯಮೇವಾವಿವಿಕ್ಷತಿ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೧-೪೮</p>
		<p class="bhashya-verse-meaning"><strong>ಅನ್ವಯಾರ್ಥ: ಯದಾ</strong> = ಯಾವಾಗ, <strong>ಧೀಃ</strong> = ಬುದ್ಧಿಯು, <strong>ಅಶೇಷಕಾಮೇಭ್ಯಃ</strong> = ಎಲ್ಲಾ ಕಾಮಗಳಿಂದಲೂ, <strong>ವ್ಯುತ್ಥಿತಾ</strong> = ಬಿಟ್ಟು ಮೇಲಕ್ಕೆ ಎದ್ದು, <strong>ಅವತಿಷ್ಠತೇ</strong> = ಸ್ಥಿರವಾಗಿ ನಿಲ್ಲುತ್ತದೆಯೋ, <strong>ತದಾ ಏವ</strong> = ಆಗಲೇ, <strong>ಸ್ವಯಮೇವ</strong> = ತಾನೇ ತಾನಾಗಿ, <strong>ಪ್ರತ್ಯಗಾತ್ಮಾನಂ</strong> = ತನ್ನ ಪ್ರತ್ಯಗಾತ್ಮನನ್ನು, <strong>ಆವಿವಿಕ್ಷತಿ</strong> = ಪ್ರವೇಶಿಸುವುದಕ್ಕೆ ಅದು ಮುಂದಾಗುತ್ತದೆ.</p>
		<p class="description"><strong>ಭಾವಾರ್ಥ</strong>: ಸಕಲ ಕಾಮಗಳನ್ನೂ ಬಿಟ್ಟು ಯಾವಾಗ ನಮ್ಮ ಬುದ್ಧಿಯು ಕಾಮರಹಿತವಾಗುತ್ತದೆಯೋ ಆಗಲೇ ಈ ಬುದ್ಧಿಯು ಪ್ರತ್ಯಗಾತ್ಮನಾಗಿರುವ ಬ್ರಹ್ಮತತ್ತ್ವವನ್ನು ಹೊಂದಲು ಅಣಿಯಾಗುತ್ತದೆ.</p>
		<p class="description"><strong>ವಿವರಣೆ</strong>: ಅಂತಃಕರಣವು ಹೆಸರಿಗಷ್ಟೇ ಒಳಗಿನ ಕರಣವಾಗಿದೆ. ಆದರೆ ಇದು ಯಾವಾಗಲೂ <strong>ಬಹಿಃಕರಣವೇ</strong> ಆಗಿರುತ್ತದೆ. ಅಂತಃಕರಣದ ಭರ್ತಿ ಕಾಮಗಳೇ ತುಂಬಿರುತ್ತವೆ. ಇಂಥ ವಿಷಯಾನುಭೋಗಮಗ್ನವಾಗಿರುವ ಮನಸ್ಸಿಗೆ ಆತ್ಮಜ್ಞಾನವಾಗಲೀ, ಆತ್ಮಸ್ವರೂಪವಾಗಲೀ ಅರ್ಥವಾಗದು. ಏಕೆಂದರೆ ವಿಷಯಾಭಿಧ್ಯಾನರೂಪವಾದ ಕಾಮವು ಅಂತಃಕರಣದಲ್ಲಿ ತುಂಬಿರುವಾಗ ಅಂತಃಕರಣವು ಸದಾ ವಿಕ್ಷಿಪ್ತವಾಗಿಯೇ ಚಂಚಲವಾಗಿಯೇ ಇರುತ್ತದೆ. ಈ ಮನಸ್ಸು ಸದಾ ಬಹಿರ್ಮುಖವೇ ಆಗಿರುತ್ತದೆ. ಆದರೆ ಯಾವಾಗ ಅಂತಃಕರಣವು ವಿಷಯಧ್ಯಾನವನ್ನು ಕೈಬಿಟ್ಟು ಶಾಂತವಾಗುತ್ತದೆಯೋ ಆಗ ಆತ್ಮಜ್ಞಾನವು ಅಂಥವರಿಗೆ ಸುಲಭವಾಗಿ ಲಭ್ಯವಾಗುತ್ತದೆ. ಚಿತ್ತಶುದ್ಧಿಯಾಯಿತೆಂದರೆ ಅಂಥವರು ಆತ್ಮಜ್ಞಾನದ ಮೆಟ್ಟಿಲನ್ನು ಹತ್ತಿದಂತೆಯೇ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.15">
		<p class="intro-shloka">॥ಓಂ ಪ್ರವೇಶರಹಸ್ಯವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಸೃಷ್ಟಂ ಜಗತ್ ಸರ್ವಂ ಬ್ರಹ್ಮಾಭಿನ್ನಂ ನ ಸಂಶಯಃ।<br />ಬ್ರಹ್ಮಸೃಷ್ಟಿರಹಸ್ಯಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 15</span><br /><span class="num">228.</span> ಸೃಷ್ಟಿಪ್ರವೇಶದ ರಹಸ್ಯವಿದು</h1>
		<p class="bhashya-verse">ಮೂರ್ತಾಮೂರ್ತಾತ್ಮಕಂ ಕಾರ್ಯಂ ಯತ್ಸೃಷ್ಟ್ವಾ ಪ್ರಾವಿಶತ್ಪ್ರಭುಃ।<br />ರಜತಂ ಶುಕ್ತಿಕೈವಾತ್ಮಾ ತದಾತ್ಮೈವಾಭವನ್ಮೃಷಾ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ ಬ್ರಹ್ಮಾನಂದವಲ್ಲೀ ೪೦೨</p>
		<p class="bhashya-verse-meaning"><strong>ಅನ್ವಯಾರ್ಥ: ಶುಕ್ತಿಕಾ ಏವ</strong> = ಕಪ್ಪೆಚಿಪ್ಪೇ, <strong>ರಜತಂ</strong> = ಬೆಳ್ಳಿಯೆಂದು, <strong>ಮೃಷಾ ಏವ</strong> = ಸುಳ್ಳುಸುಳ್ಳಾಗಿಯೇ ಹೇಗೆ ಆಗಿದೆಯೋ, ಅದೇ ರೀತಿಯಲ್ಲಿ , <strong>ಪ್ರಭುಃ</strong> = ಈಶ್ವರನು, <strong>ಯತ್</strong> = ಯಾವ, <strong>ಮೂರ್ತಾಮೂರ್ತಾತ್ಮಕಂ</strong> = ಮೂರ್ತ ಅಮೂರ್ತರೂಪವಾದ, <strong>ಕಾರ್ಯಂ</strong> = ಕಾರ್ಯವನ್ನು, <strong>ಸೃಷ್ಟ್ವಾ</strong> = ಸೃಷ್ಟಿಸಿ, <strong>ಪ್ರಾವಿಶತ್</strong> = ಪ್ರವೇಶಮಾಡಿದನೋ, <strong>ತತ್</strong> = ಅದು, <strong>ಆತ್ಮಾ</strong> = ಆತ್ಮನೇ, <strong>ಅಭವತ್</strong> = ಆಗಿರುತ್ತದೆ. ಆದ್ದರಿಂದ, <strong>ಮೃಷಾ</strong> = ಸುಳ್ಳಾಗಿಯೇ, <strong>ಪ್ರಾವಿಶತ್</strong> = ಪ್ರವೇಶಿಸಿರುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಕಪ್ಪೆಚಿಪ್ಪು ಬೆಳ್ಳಿಯಾಗಿ ತೋರುತ್ತಿರುವಂತೆಯೇ ಪರಮಾತ್ಮನೂ ಈ ಪ್ರಪಂಚವಾಗಿ ಸುಳ್ಳಾಗಿಯೇ ತೋರುತ್ತಿದ್ದಾನೆ.</p>
		<p class="description"><strong>ವಿವರಣೆ</strong>: ಪರಮೇಶ್ವರನು ಈ ಮೂರ್ತಾಮೂರ್ತಾತ್ಮಕವಾದ ವಿಶ್ವವನ್ನು ಸೃಷ್ಟಿಮಾಡಿ ಅನಂತರ ತಾನೇ ಈ ಪ್ರಪಂಚವನ್ನು ಹೊಕ್ಕಿರುತ್ತಾನೆಂದು ಶ್ರುತಿಯು ಹೇಳುತ್ತಿದೆಯಲ್ಲವೆ? ಇದೆಲ್ಲವೂ ಉಪಾಯವು ಮಾತ್ರ. ನಿಜವಾಗಿ ನೋಡಿದರೆ ಪರಮಾತ್ಮನೇ ಪ್ರಪಂಚವಾಗಿ ತೋರುತ್ತಿದ್ದಾನೆ ಎಂದರ್ಥ. ಕಪ್ಪೆಚಿಪ್ಪು ಬೆಳ್ಳಿಯಾಗಿ ತೋರುತ್ತಿದೆ ಎಂದರೆ ನಿಜವಾಗಿ ಇರುವುದು ಕಪ್ಪೆಚಿಪ್ಪೇ ಎಂದರ್ಥವಲ್ಲವೆ? ಅದರಂತೆಯೇ ಇಲ್ಲಿಯೂ ಆತ್ಮನೇ ಪ್ರಪಂಚವಾಗಿ ತೋರುತ್ತಿದ್ದಾನೆ—ಎಂದು ತಿಳಿಯಬೇಕು. ಆತ್ಮನು ಈ ವಿಶ್ವವನ್ನು ಸೃಷ್ಟಿಸಿ ಅನಂತರ ಅದನ್ನು ತಾನು ಪ್ರವೇಶಿಸಿದನು ಎಂದು ಅಕ್ಷರಾರ್ಥವನ್ನು ತೆಗೆದುಕೊಳ್ಳಬಾರದು. ಪರಬ್ರಹ್ಮವೇ ಅವಿದ್ಯಾವಂತರಿಗೆ ಪ್ರಪಂಚವಾಗಿ ತೋರುತ್ತಿದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.16">
		<p class="intro-shloka">॥ಓಂ ಮಾಯಾನುಷಂಗರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಜ್ಞಾನಬಲಾದೇವ ಸರ್ವಜ್ಞತ್ವಂ ಪ್ರಪದ್ಯತೇ।<br />ಸರ್ವಜ್ಞಂ ಸರ್ವಶಕ್ತಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 16</span><br /><span class="num">229.</span> ಸರ್ವಜ್ಞತ್ವವು ಸಹಜ</h1>
		<p class="bhashya-verse">ಮಾಯಾನುಷಂಗಸಂಜಾತಕಿಂಚಿಜ್ಜ್ಞತ್ವಾದ್ಯಪೋಹನಾತ್।<br />ಸರ್ವಜ್ಞತ್ವಾದಿವಿಜ್ಞಾನಂ ಪ್ರತ್ಯಭಿಜ್ಞಾನಮಾತ್ಮನಃ॥</p>
		<p class="bhashya-verse-source">ಮಾನಸೋಲ್ಲಾಸ ೭-೫<strong>ಅನ್ವಯಾರ್ಥ: ಮಾಯಾ ಅನುಷಂಗ ಸಂಜಾತ ಕಿಂಚಿಜ್ಜ್ಞತ್ವ ಆದಿ</strong> <strong> ಅಪೋಹನಾತ್</strong> = ಮಾಯೆಯ ಅಂಟಿನಿಂದ ಉಂಟಾದ ಅಲ್ಪಜ್ಞತ್ವವೇ ಮುಂತಾದ ದೋಷವು ನಾಶವಾಗಿಬಿಟ್ಟರೆ, <strong>ಸರ್ವಜ್ಞತ್ವ ಆದಿ ವಿಜ್ಞಾನಂ</strong> = ಸರ್ವಜ್ಞತ್ವವೇ ಮುಂತಾದ ವಿಜ್ಞಾನವೇ, <strong>ಆತ್ಮನಃ</strong> = ಆತ್ಮನ, <strong>ಪ್ರತ್ಯಭಿಜ್ಞಾನಮ್</strong> = ಪ್ರತ್ಯಭಿಜ್ಞಾನವು.</p>
		<p class="bhashya-verse-meaning"><strong>ಭಾವಾರ್ಥ</strong>: ಮಾಯಾಸಂಬಂಧದಿಂದ ಉಂಟಾಗಿದ್ದ ಅಲ್ಪಜ್ಞತ್ವ, ಅಲ್ಪಶಕ್ತಿತ್ವಾದಿಗಳನ್ನೆಲ್ಲ ಜ್ಞಾನದಿಂದ ಕಳೆದುಕೊಂಡಕೂಡಲೇ ತನ್ನ ಸರ್ವಜ್ಞತ್ವ, ಸರ್ವಶಕ್ತಿತ್ವಗಳ ನಿಶ್ಚಯಜ್ಞಾನವೇ ಆತ್ಮನ ಪ್ರತ್ಯಭಿಜ್ಞಾನ ಎನಿಸುತ್ತದೆ.</p>
		<p class="description"><strong>ವಿವರಣೆ</strong>: ಆ ಜೀವಾತ್ಮನಾಗಿ ತೋರುತ್ತಿದ್ದ ಸಂಸಾರಿಯೇ ಈಗ ಅಸಂಸಾರಿಯಾದ ಪರಮಾತ್ಮನೇ ಎಂಬ ತಿಳಿವಳಿಕೆಯೇ ಪ್ರತ್ಯಭಿಜ್ಞಾನವು. ಅವಿದ್ಯಾಕಲ್ಪಿತ ಮಾಯಾಪ್ರಭಾವದಿಂದ ತನ್ನನ್ನು ಸಂಸಾರಿಯೆಂದೂ ಕರ್ತೃಭೋಕ್ತೃಸ್ವರೂಪನೆಂದೂ ತಿಳಿದಿದ್ದ ಆ ಜೀವನು ಈಗ ವೇದಾಂತವಿಚಾರದ ಬಲದಿಂದ ನಾನು ಸರ್ವಜ್ಞ ಸರ್ವಶಕ್ತನಾದ ಪರ ಬ್ರಹ್ಮವೇ ಎಂದು ಗುರುತಿಸುವುದೇ ಪ್ರತ್ಯಭಿಜ್ಞಾನವು. ಇಬ್ಬರೂ ಒಬ್ಬನೇ ಆತ್ಮ, ಭಿನ್ನಭಿನ್ನರಲ್ಲ. ಅವನೇ ಇವನು—ಎಂಬ ತಿಳಿವಳಿಕೆಯೇ ಪ್ರತ್ಯಭಿಜ್ಞಾನವು. ಅವಿದ್ಯಾಮೋಹದಿಂದ ತನ್ನನ್ನು ಜೀವಾತ್ಮನೆಂದು ತಪ್ಪಾಗಿ ತಿಳಿದುಕೊಂಡಿದ್ದ ಈ ಜೀವಾತ್ಮನೇ ಈಗ ವೇದಾಂತಾರ್ಥ ವಿಚಾರದಿಂದ ತನ್ನನ್ನು ಅಸಂಸಾರಿಯಾದ ಬ್ರಹ್ಮವೇ ಎಂದು ತಿಳಿದುಕೊಳ್ಳುತ್ತಾನಲ್ಲವೆ? ಇದಕ್ಕೇ <strong>ಪ್ರತ್ಯಭಿಜ್ಞಾನ</strong> ಎಂದು ಹೆಸರು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.17">
		<p class="intro-shloka">॥ಓಂ ಪುಣ್ಯಾಪುಣ್ಯಕಾರ್ಯವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಪುಣ್ಯಾಪುಣ್ಯಸತತ್ತ್ವಜ್ಞಂ ಪುಣ್ಯಾಪುಣ್ಯವಿವರ್ಜಿತಮ್।<br />ಕರ್ಮಾತೀತಂ ಗುಣಾತೀತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 17</span><br /><span class="num">230.</span> ಪುಣ್ಯಾಪುಣ್ಯಗಳ ಫಲಗಳಿವು</h1>
		<p class="bhashya-verse">ಶುಭೈಃ ಪ್ರಾಪ್ನೋತಿ ದೇವತ್ವಂ ನಿಷಿದ್ಧೈಃ ನಾರಕೀಂ ಗತಿಮ್।<br />ಉಭಾಭ್ಯಾಂ ಪುಣ್ಯಪಾಪಾಭ್ಯಾಂ ಮಾನುಷ್ಯಂ ಲಭತೇಽವಶಃ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೧-೪೧</p>
		<p class="bhashya-verse-meaning"><strong>ಅನ್ವಯಾರ್ಥ: ಶುಭೈಃ</strong> = ಪುಣ್ಯಕರ್ಮಗಳಿಂದ, <strong>ದೇವತ್ವಂ</strong> = ದೇವತೆಗಳ ಜನ್ಮವನ್ನೂ, <strong>ನಿಷಿದ್ಧೈಃ</strong> = ಪಾಪಕರ್ಮಗಳಿಂದ, <strong>ನಾರಕೀಂ</strong> = ನರಕದ, <strong>ಗತಿಮ್</strong> = ಶರೀರವನ್ನೂ, <strong>ಉಭಾಭ್ಯಾಂ ಪುಣ್ಯಪಾಪಾಭ್ಯಾಂ</strong> = ಪುಣ್ಯ ಮತ್ತು ಪಾಪಕರ್ಮಗಳ ಮಿಶ್ರಣದಿಂದ, <strong>ಮಾನುಷ್ಯಂ</strong> = ಮನುಷ್ಯಜನ್ಮವನ್ನೂ, <strong>ಅವಶಃ</strong> = ಕರ್ಮಗಳಿಗೆ ಅಧೀನನಾಗಿ, <strong>ಲಭತೇ</strong> = ಮಾನವನು ಹೊಂದುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಪುಣ್ಯಕರ್ಮಗಳಿಂದ ದೇವತಾಶರೀರವನ್ನೂ, ಪಾಪಕರ್ಮಗಳಿಂದ ನರಕದ ಶರೀರವನ್ನೂ, ಪುಣ್ಯಪಾಪಮಿಶ್ರಕರ್ಮಗಳಿಂದ ಮನುಷ್ಯಶರೀರವನ್ನೂ ಹೊಂದುತ್ತಾನೆ.</p>
		<p class="description"><strong>ವಿವರಣೆ</strong>: ಪುಣ್ಯಕರ್ಮಗಳೆಂದರೆ ಶಾಸ್ತ್ರವಿಹಿತವಾದ ಸ್ವಾಶ್ರಮ ಕರ್ಮಗಳು; ಯಜ್ಞ, ಯಾಗ, ದಾನ, ಧರ್ಮ, ಜಪತಪಾದಿಗಳೆಲ್ಲವೂ ಪುಣ್ಯಕರ್ಮಗಳೆನಿಸುತ್ತವೆ. ಈ ಕರ್ಮಗಳನ್ನು ಶ್ರದ್ಧೆಯಿಂದ ಮಾಡುತ್ತಿದ್ದರೆ ಅಂಥವನು ಮುಂದಿನ ಜನ್ಮದಲ್ಲಿ ದೇವತೆಯಾಗಿ ಹುಟ್ಟುತ್ತಾನೆ. ಇನ್ನು , ಪಾಪಕರ್ಮಗಳೆಂದರೆ, ಶಾಸ್ತ್ರನಿಷಿದ್ಧವಾದ ಕರ್ಮಗಳು; ಅಧರ್ಮ, ಹಿಂಸೆ, ಅನೃತವಚನ, ಕಳ್ಳತನ, ವಂಚನೆ, ಮೋಸ ಇತ್ಯಾದಿಗಳು. ಈ ಪಾಪಕರ್ಮಗಳಿಂದ ಅಂಥವನು ನರಕಕ್ಕೆ ಹೋಗುತ್ತಾನೆ. ನಾಯಿ, ನರಿ, ಹಾವು, ಚೇಳು—ಮುಂತಾದ ಪ್ರಾಣಿಗಳಾಗಿ ಹುಟ್ಟುತ್ತಾನೆ. ಆದರೆ ಪುಣ್ಯಪಾಪಕರ್ಮಗಳಿಂದ ಪುನಃ ಮನುಷ್ಯನಾಗಿಯೇ ಹುಟ್ಟುತ್ತಾನೆ. ಆದ್ದರಿಂದ ವಿವೇಕಿಯಾದವನು ಯಾವಾಗಲೂ ಪುಣ್ಯಕರ್ಮಗಳನ್ನೇ ಮಾಡುತ್ತಿರಬೇಕು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.18">
		<p class="intro-shloka">॥ಓಂ ದ್ವೈತಜ್ಞಾನವಿದೂರಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಆತ್ಮಜ್ಞಾನಬಲಾದೇವ ದ್ವೈತಜ್ಞಾನವಿವರ್ಜಿತಮ್।<br />ಐಕಾತ್ಮ್ಯಜ್ಞಾನಸಂಪೂರ್ಣಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 18</span><br /><span class="num">231.</span> ಅಜ್ಞಾನದಿಂದ ದ್ವೈತಸತ್ಯತ್ವಬುದ್ಧಿ</h1>
		<p class="bhashya-verse">ನಿಶ್ಶೇಷಾನಾತ್ಮದೃಕ್ ತದ್ವತ್ ಅನಿರ್ಜ್ಞಾತಾತ್ಮಕತ್ವತಃ।<br />ನ ವೇತ್ತ್ಯೈಕಾತ್ಮ್ಯಮಸ್ಮೀತಿ ವೀಕ್ಷಮಾಣೋಽಪ್ಯನಾತ್ಮನಃ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೫೯೬</p>
		<p class="bhashya-verse-meaning"><strong>ಅನ್ವಯಾರ್ಥ: ಅನಿರ್ಜ್ಞಾತಾತ್ಮಕತ್ವತಃ</strong> = ಆತ್ಮ ಸ್ವರೂಪವನ್ನು ಅನುಭವದಿಂದ ಸರಿಯಾಗಿ ತಿಳಿಯದಿರುವುದರಿಂದ, <strong>ನಿಶ್ಶೇಷ ಅನಾತ್ಮದೃಕ್</strong> = ಎಲ್ಲವನ್ನೂ ಅನಾತ್ಮವೆಂದೇ ತಿಳಿಯುತ್ತಿರುವ ಸಾಧಕನು, <strong>ಅನಾತ್ಮನಃ</strong> = ದೇಹಾದಿವಸ್ತುಗಳನ್ನು ತನಗಿಂತ ಬೇರೆಯಾಗಿ, <strong>ವೀಕ್ಷಮಾಣಃ ಅಪಿ</strong> = ಕಾಣುತ್ತಾ ಇದ್ದರೂ, <strong>ಅಹಂ</strong> <strong>ಬ್ರಹ್ಮಾಸ್ಮಿ ಇತಿ</strong> = ನಾನೇ ಬ್ರಹ್ಮವಾಗಿದ್ದೇನೆ ಎಂದು, <strong>ಐಕಾತ್ಮ್ಯಂ</strong> = ಏಕಾತ್ಮ ತ್ವವನ್ನು, <strong>ನ ವೇತ್ತಿ</strong> = ಅರಿಯುತ್ತಿಲ್ಲ.</p>
		<p class="description"><strong>ಭಾವಾರ್ಥ</strong>: ಆತ್ಮ ಸ್ವರೂಪವನ್ನು ಶಾಸ್ತ್ರಾಚಾರ್ಯರ ಉಪದೇಶದಿಂದ ಸರಿಯಾಗಿ ತಿಳಿಯದಿರುವುದರಿಂದಲೇ ತನಗಿಂತ ಭಿನ್ನವಾಗಿ ಅನಾತ್ಮವಸ್ತುಗಳನ್ನೂ ಸತ್ಯವಾಗಿಯೇ ಕಾಣುತ್ತಿದ್ದಾನೆ. ಆದರೆ ಆತ್ಮನನ್ನು <strong>ಅಹಂ ಬ್ರಹ್ಮಾಸ್ಮಿ</strong> ಎಂದು ತಿಳಿದ ಕೂಡಲೇ ತಾನೇ ಎಲ್ಲವೂ ಆಗಿದ್ದೇನೆ —ಎಂದು ತಿಳಿಯುತ್ತಾನೆ.</p>
		<p class="description"><strong>ವಿವರಣೆ</strong>: ತನ್ನನ್ನು ಜೀವಾತ್ಮನೆಂದೂ, ತನಗಿಂತ ಬೇರೆಯಾಗಿ ಈ ವಿಶ್ವವನ್ನು ಸತ್ಯವೆಂದೂ ಕಾಣುವುದಕ್ಕೆ ಕಾರಣ ಆತ್ಮನನ್ನು ತಿಳಿಯದಿರುವುದೇ. ಆತ್ಮನ ಅಜ್ಞಾನವೇ ಈ ಭೇದಜ್ಞಾನಕ್ಕೆ ಕಾರಣವಾಗಿದೆ. ಆತ್ಮನ ಸರಿಯಾದ ಜ್ಞಾನದಿಂದ ದ್ವೈತಜ್ಞಾನವು ಬಾಧಿತವಾಗಿಬಿಡುತ್ತದೆ. ‘<strong>ತತ್ತ್ವಮಸಿ</strong>’ ಎಂಬ ಸಂದೇಶವನ್ನು ಶ್ರವಣಮಾಡಿ ತತ್ತ್ವವನ್ನು ಸಾಧಕನು ತಿಳಿದೊಡನೆಯೇ ದ್ವೈತಜ್ಞಾನವು ತೊಲಗಿಬಿಟ್ಟು ಸರ್ವಾತ್ಮತ್ವ ವನ್ನು ಹೊಂದಿಬಿಡುತ್ತಾನೆ. ಅಜ್ಞಾನದಿಂದಲೇ ಭೇದಜ್ಞಾನವೂ, ದ್ವೈತಸತ್ಯತ್ವಬುದ್ಧಿಯೂ ತೋರುತ್ತಿವೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.19">
		<p class="intro-shloka">॥ಓಂ ಶ್ರೀಶಂಕರಪಾದಪದ್ಮಾರಾಧಕಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಪರಹಂಸಂ ಜ್ಞಾನಿರಾಜಂ ಗುರುಸೇವಾಧುರಂಧರಮ್।<br />ಶ್ರೀಮಚ್ಛಂಕರಸಚ್ಛಿಷ್ಯಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 19</span><br /><span class="num">232.</span> ಸದ್ಗುರುಸೇವೆಯ ಫಲವಿದು</h1>
		<p class="bhashya-verse">ಶ್ರೀಮಚ್ಛಂಕರಪಾದಪದ್ಮಯುಗಳಂ ಸಂಸೇವ್ಯ ಲಬ್ಧ್ವೋಚಿವಾನ್<br />ಜ್ಞಾನಂ ಪಾರಮಹಂಸ್ಯಮೇತದಮಲಂ ಸ್ವಾಂತಾಂಧಕಾರಾಪನುತ್।<br />ಮಾಭೂದತ್ರ ವಿರೋಧಿನೀ ಮತಿರತಃ ಸದ್ಭಿಃ ಪರೀಕ್ಷ್ಯಂ ಬುಧೈಃ<br />ಸರ್ವತ್ರೈವ ವಿಶುದ್ಧಯೇ ಮತಮಿದಂ ಸಂತಃ ಪರಂ ಕಾರಣಮ್॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೪-೭೪</p>
		<p class="bhashya-verse-meaning"><strong>ಅನ್ವಯಾರ್ಥ: ಶ್ರೀಮತ್ ಶಂಕರ ಪಾದ ಪದ್ಮಯುಗಳಂ</strong> = ಶ್ರೀ ಶಂಕರಾಚಾರ್ಯರವರ ಪಾದಕಮಲದ್ವಯವನ್ನು, <strong>ಸಂಸೇವ್ಯ</strong> = ಚೆನ್ನಾಗಿ ಸೇವೆಮಾಡಿ, <strong>ಜ್ಞಾನಂ</strong> = ಆತ್ಮಜ್ಞಾನವನ್ನು, <strong>ಲಬ್ಧ್ವಾ</strong> = ನನ್ನ ಸದ್ಗುರುಗಳಿಂದಲೇ ನಾನು ಪಡೆದುಕೊಂಡು, <strong>ಊಚಿವಾನ್</strong> = ಹೇಳಿರುತ್ತೇನೆ. <strong>ಏತತ್</strong> = ಈ ಜ್ಞಾನವು, <strong>ಪಾರಮಹಂಸ್ಯಂ</strong> = ಸಂನ್ಯಾಸಿಗಳಿಗೆ ದಕ್ಕುವಂಥದ್ದು, <strong>ಅಮಲಂ</strong> = ದೋಷರಹಿತವಾದದ್ದು, <strong>ಸ್ವಾಂತಾಂಧಕಾರ ಅಪನುತ್</strong> = ಅಂತಃಕರಣದ ಅಜ್ಞಾನವನ್ನು ದೂರಮಾಡುವಂಥದ್ದು ; <strong>ಅತ್ರ</strong> = ಈ ಜ್ಞಾನದ ವಿಷಯದಲ್ಲಿ, <strong>ವಿರೋಧಿನೀ ಮತಿಃ</strong> = ವಿರುದ್ಧವಾದ ತಿಳಿವಳಿಕೆಯು, <strong>ಮಾಭೂತ್</strong> = ಉಂಟಾಗುವುದು ಬೇಡ. <strong>ಅತಃ</strong> = ಆದ್ದರಿಂದ, ಈ ಜ್ಞಾನವು <strong>ಸದ್ಭಿಃ</strong> = ಸತ್ಪುರುಷರಾದ, <strong>ಬುಧೈಃ</strong> = ವಿದ್ವಾಂಸರಿಂದ, <strong>ಪರೀಕ್ಷ್ಯಂ</strong> = ವಿಚಾರಮಾಡಲ್ಪಡಲಿ, <strong>ಸರ್ವತ್ರ ಏವ</strong> = ಎಲ್ಲ ವಿಷಯಗಳಲ್ಲಿಯೂ, <strong>ವಿಶುದ್ಧಯೇ</strong> = ವಿಶುದ್ಧಿಗೆ, <strong>ಸಂತಃ</strong> = ಸತ್ಪುರುಷರೇ, <strong>ಪರಂ ಕಾರಣಮ್</strong> = ಹೆಚ್ಚಿನ ಪ್ರಮಾಣವು ಎಂದು, <strong>ಇದಂ ಮತಮ್</strong> = ವಿದ್ವಾಂಸರ ಅಭಿಪ್ರಾಯ.</p>
		<p class="description"><strong>ಭಾವಾರ್ಥ</strong>: ಶ್ರೀಸುರೇಶ್ವರರು ಶ್ರೀಶಂಕರರ ಸಾಕ್ಷಾತ್ ಶಿಷ್ಯರೆಂದು ಈ ಮೇಲಿನ ಶ್ಲೋಕದಿಂದ ತಿಳಿಯುತ್ತದೆ. <strong>ನೈಷ್ಕರ್ಮ್ಯಸಿದ್ಧಿ</strong> ಗ್ರಂಥದ ಕಟ್ಟಕಡೆಯ ಮಂಗಳಶ್ಲೋಕವಿದು. ಸದ್ಗುರೂಪಾಸನೆಯ ಹಾಗೂ ಆತ್ಮಜ್ಞಾನದ ಮಹಿಮೆಯನ್ನು ಇಲ್ಲಿ ಚೆನ್ನಾಗಿ ತಿಳಿಸಿದ್ದಾರೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.20">
		<p class="intro-shloka">॥ಓಂ ವಿಲಕ್ಷಣಬ್ರಹ್ಮವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಾ ಸ್ತೀತಿ ನ ವಕ್ತವ್ಯಂ, ನಾಸ್ತಿ ಬ್ರಹ್ಮೇತಿ ನೈವ ಚ।<br />ಸದಸದ್ ಭಿನ್ನಬ್ರಹ್ಮಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 20</span><br /><span class="num">233.</span> ಸತ್ತೂ ಅಲ್ಲ, ಅಸತ್ತೂ ಅಲ್ಲ</h1>
		<p class="bhashya-verse">ನೈತದಸ್ತಿ ನ ನಾಸ್ತೀದಂ ದ್ವಯೋರ್ಮೋಹೋದ್ಭವತ್ವತಃ।<br />ನ ಸತ್ತನ್ನಾಸದಿತ್ಯೇವಂ ಪ್ರಾಹ ವಿಶ್ವೇಶ್ವರೋಽಪಿ ಹಿ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೧೦</p>
		<p class="bhashya-verse-meaning"><strong>ಅನ್ವಯಾರ್ಥ: ಏತತ್</strong> = ಈ ಬ್ರಹ್ಮವು, <strong>ಅಸ್ತಿ ಇತಿ ನ</strong> = ಇದೆಯೆಂದೂ ಅಲ್ಲ; <strong>ಇದಂ ನಾಸ್ತಿ ಇತಿ ನ</strong> = ಇದು ಇಲ್ಲ ಎಂದೂ ಅಲ್ಲ. ಏಕೆಂದರೆ, <strong>ದ್ವಯೋಃ</strong> = ಎರಡೂ ಕಲ್ಪನೆಗಳೂ, <strong>ಮೋಹೋದ್ಭವತ್ವತಃ</strong> = ಮೋಹದಿಂದಲೇ ಉಂಟಾಗಿರುವುದರಿಂದ. <strong>ಹಿ</strong> = ಏಕೆಂದರೆ, <strong>ವಿಶ್ವೇಶ್ವರಃ ಅಪಿ</strong> = ಸರ್ವೇಶ್ವರನಾದ ಗೀತಾಚಾರ್ಯನೂ ಕೂಡ, ‘<strong>ನ ಸತ್ತನ್ನಾಸದುಚ್ಯತೇ</strong>’ = ಆತ್ಮನು ಸತ್ತೂ ಅಲ್ಲ , ಅಸತ್ತೂ ಅಲ್ಲ , <strong>ಇತಿ ಏವಂ</strong> = ಹೀಗೆಂದು, (ಗೀತೆ ೧೩-೧೨ ರಲ್ಲಿ ) <strong>ಪ್ರಾಹ</strong> = ಹೇಳಿರುತ್ತಾನೆ.</p>
		<p class="description"><strong>ಭಾವಾರ್ಥ</strong>: ಬ್ರಹ್ಮವನ್ನು ‘ಇದೆ’ ಎಂದಾಗಲೀ, ‘ಇಲ್ಲ’ ಎಂದಾ ಗಲೀ ತಿಳಿಯುವುದು ಸರಿಯಲ್ಲ. ಏಕೆಂದರೆ ಎರಡೂ ತಿಳಿವಳಿಕೆಗಳು ಅವಿದ್ಯಾಕಲ್ಪಿತಗಳೇ. ಗೀತಾಚಾರ್ಯನಾದ ಶ್ರೀಕೃಷ್ಣನೂ ಗೀತೆಯಲ್ಲಿ ‘<strong>ನ ಸತ್ತನ್ನಾಸದುಚ್ಯತೇ</strong>’—(ಗೀತಾ ೧೩-೧೨) ಎಂದು ಹೇಳಿದ್ದಾನಲ್ಲವೆ?</p>
		<p class="description"><strong>ವಿವರಣೆ</strong>: ಆತ್ಮನು ‘ಇದ್ದಾನೆ’ ಎಂದರೂ ತಪ್ಪಾಗುತ್ತದೆ, ‘ಇಲ್ಲ’ ಎಂದರೂ ತಪ್ಪಾಗುತ್ತದೆ. ಏಕೆಂದರೆ ‘ಇದ್ದಾನೆ’ ಎಂದರೆ ದೇಶಕಾಲ ವಸ್ತುಗಳಿಂದ ಪರಿಚ್ಛಿನ್ನನಾಗಿಬಿಡುತ್ತಾನೆ. ಇನ್ನು, ‘ಇಲ್ಲ’ ಎಂದರಂತೂ ಶೂನ್ಯನಾಗಿಬಿಡುತ್ತಾನೆ. ಅನಾತ್ಮವಸ್ತುಗಳಾದರೆ ಅವುಗಳನ್ನು ‘ಇದೆ’ ಎಂದಾಗಲೀ, ‘ಇಲ್ಲ’ ಎಂದಾಗಲೀ ಹೇಳಬಹುದು. ಆದರೆ ನಿರುಪಾಧಿಕನಾದ ದೇಶಕಾಲಾಪರಿಚ್ಛಿನ್ನನಾದ ಪರಿಪೂರ್ಣನಾದ ಆತ್ಮನನ್ನು ‘ಇದ್ದಾನೆ’ ಎಂದಾಗಲೀ ‘ಇಲ್ಲ’ ಎಂದಾಗಲೀ ಹೇಳುವುದು ಸರಿಯಲ್ಲ. ಆತ್ಮನು ಸದಸದ್ವಿಲಕ್ಷಣಸ್ವರೂಪನಾಗಿರುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.21">
		<p class="intro-shloka">॥ಓಂ ಪರಮೇಶಲೀಲಾವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅದ್ವಿತೀಯಂ ಪರಂ ಬ್ರಹ್ಮ ಸದ್ವಿತೀಯಂ ತು ಮಾಯಯಾ।<br />ಅಭಿನ್ನಬ್ರಹ್ಮನಿಷ್ಠಂ <strong>ಶ್ರೀಸುರೇಶ್ವರಮಹಂ ಭಜೇ</strong>। </p>
		<h1 class="level1-title" epub:type="title"><span class="date">ಆಗಸ್ಟ್ 21</span><br /><span class="num">234.</span> ಇದೆಲ್ಲವೂ ಈಶ್ವರನ ಲೀಲೆ</h1>
		<p class="bhashya-verse">ಉಪಾಸ್ಯೋಪಾಸಕತ್ವೇನ ಗುರುಶಿಷ್ಯಕ್ರಮೇಣ ಚ।<br />ಸ್ವಾಮಿಭೃತ್ಯಾದಿರೂಪೇಣ ಕ್ರೀಡತಿ ಸ್ವೇಚ್ಛಯೇಶ್ವರಃ॥</p>
		<p class="bhashya-verse-source">ಮಾನಸೋಲ್ಲಾಸ ೮-೭</p>
		<p class="bhashya-verse-meaning"><strong>ಅನ್ವಯಾರ್ಥ: ಉಪಾಸ್ಯ ಉಪಾಸಕತ್ವೇನ</strong> = ಉಪಾಸ್ಯ ಉಪಾಸಕ ರೂಪದಿಂದಲೂ, <strong>ಚ</strong> = ಮತ್ತು, <strong>ಗುರುಶಿಷ್ಯ ಕ್ರಮೇಣ</strong> = ಗುರುಶಿಷ್ಯ ಎಂಬ ರೂಪದಿಂದಲೂ, <strong>ಸ್ವಾಮಿ ಭೃತ್ಯ ಆದಿ ರೂಪೇಣ</strong> = ಸ್ವಾಮಿ ಭೃತ್ಯ ಮುಂತಾದ ರೂಪದಿಂದಲೂ, <strong>ಈಶ್ವರಃ</strong> = ಒಬ್ಬನೇ ಪರಮೇಶ್ವರನು, <strong>ಸ್ವ ಇಚ್ಛಯಾ</strong> = ತನ್ನ ಇಚ್ಛೆಯಂತೆ, <strong>ಕ್ರೀಡತಿ</strong> = ಆನಂದವಾಗಿ ಕ್ರೀಡಿಸುತ್ತಿದ್ದಾನೆ.</p>
		<p class="description"><strong>ಭಾವಾರ್ಥ</strong>: ಒಬ್ಬನೇ ಭಗವಂತನು ತನ್ನ ಲೀಲೆಗಳಿಂದ ಉಪಾಸಕ ಉಪಾಸ್ಯರಾಗಿಯೂ, ಗುರುಶಿಷ್ಯರಾಗಿಯೂ, ಸ್ವಾಮಿಭೃತ್ಯರಾಗಿಯೂ ತೋರುತ್ತಿದ್ದಾನೆ. ಈ ಭೇದಗಳೆಲ್ಲವೂ ಕೇವಲ ಭಗವಂತನ ಲೀಲಾಮಾತ್ರಗಳೆಂಬುದನ್ನು ವಿವೇಕಿಗಳು ಮರೆಯಬಾರದು.</p>
		<p class="description"><strong>ವಿವರಣೆ</strong>: ಪರಮಾರ್ಥ ದೃಷ್ಟಿಯಿಂದ ನೋಡಿದರೆ ಇರುವು ದೆಲ್ಲವೂ ಒಬ್ಬನೇ ಭಗವಂತ. ಭಗವಂತನಿಗಿಂತ ಭಿನ್ನವಾಗಿ ಯಾವುದೊಂದೂ ಇಲ್ಲವೇ ಇಲ್ಲ. ಲೋಕದಲ್ಲಿ ನಮಗೆ ಒಬ್ಬನು ಉಪಾಸ್ಯನೆಂದೂ ಮತ್ತೊಬ್ಬನು ಉಪಾಸಕನೆಂದೂ, ಒಬ್ಬನು ಗುರುವೆಂದೂ ಮತ್ತೊಬ್ಬನು ಶಿಷ್ಯನೆಂದೂ, ಒಬ್ಬನು ಸ್ವಾಮಿಯೆಂದೂ ಮತ್ತೊಬ್ಬನು ಸೇವಕನೆಂದೂ ಭೇದವು ತೋರುತ್ತಿದೆಯಲ್ಲವೆ? ಇವೆಲ್ಲವೂ ಭಗವಂತನನ್ನು ಅರಿಯದಿದ್ದರಿಂದ ತೋರುತ್ತಿರುವ ಭಗವಂತನ ಲೀಲೆಗಳೇ ಹೊರತು ಯಾವುದೂ ನಿಜವಲ್ಲ. ಈ ರಹಸ್ಯವನ್ನು ಸರಿಯಾಗಿ ಬಲ್ಲವರೇ ಬ್ರಹ್ಮಜ್ಞಾನಿಗಳು, ವಿವೇಕಿಗಳು. ಸಾಧಕರೂ ಕೂಡ ಆತ್ಮಜ್ಞಾನದಿಂದ ಈ ರಹಸ್ಯವನ್ನು ಅರಿತು ಬ್ರಹ್ಮವೇ ಆಗಿಬಿಡಬಹುದು.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.22">
		<p class="intro-shloka">॥ಓಂ ಜ್ಞಾನಾಗ್ನಿದಗ್ಧಮೋಹಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದಗ್ಧಾವಿದ್ಯಾದಿದೋಷಂ ತಮ್ ಅಹಂಬ್ರಹ್ಮಾಸ್ಮಿವಹ್ನಿನಾ।<br />ಐಕಾತ್ಮ್ಯಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 22</span><br /><span class="num">235.</span> ಆತ್ಮಜ್ಞಾನಾಗ್ನಿಯ ಮಹಿಮೆ</h1>
		<p class="bhashya-verse">ಯಥಾ ತತ್ತ್ವಮಸೀತ್ಯಾದಿವಾಕ್ಯೋತ್ಥಜ್ಞಾನವಹ್ನಿನಾ।<br />ಪ್ಲುಷ್ಟೇಹಾತ್ಮತಮಸ್ತಜ್ಜಂ ತಥೈಕಾತ್ಮ್ಯಂ ಪ್ರಪದ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೫೯೮</p>
		<p class="bhashya-verse-meaning"><strong>ಅನ್ವಯಾರ್ಥ</strong>: ದಶಮದೃಷ್ಟಾಂತದಂತೆ, <strong>ತತ್ತ್ವಮಸಿ ಇತ್ಯಾದಿ ವಾಕ್ಯ</strong> <strong>ಉತ್ಥ ಜ್ಞಾನವಹ್ನಿನಾ</strong> = <strong>ತತ್ತ್ವಮಸಿ</strong> ಮುಂತಾದ ವಾಕ್ಯಾರ್ಥಜ್ಞಾನದಿಂದ ಹುಟ್ಟಿದ ಬ್ರಹ್ಮಾತ್ಮಜ್ಞಾನವೆಂಬ ಬೆಂಕಿಯಿಂದ, <strong>ಪ್ಲುಷ್ಟ ಇಹ ಆತ್ಮ ತಮಃ ತಜ್ಜಂ</strong> = ಈ ಜನ್ಮದಲ್ಲಿಯೇ ಸುಟ್ಟು ಬೂದಿಮಾಡಲ್ಪಟ್ಟ ಆತ್ಮನ ಅಜ್ಞಾನವನ್ನೂ ಅದರ ಕಾರ್ಯವನ್ನೂ ಉಳ್ಳವನಾಗಿ ಜ್ಞಾನಿಯು, <strong>ತಥಾ</strong> = ಅದರಂತೆಯೇ, <strong>ಐಕಾತ್ಮ್ಯಂ</strong> = ಏಕಾತ್ಮ ತ್ವವನ್ನು, <strong>ಪ್ರಪದ್ಯತೇ</strong> = ಹೊಂದಿಬಿಡುತ್ತಾನೆ.</p>
		<p class="description"><strong>ಭಾವಾರ್ಥ: ದಶಮಸ್ತ್ವಮಸಿ</strong> ಎಂಬ ವಾಕ್ಯಶ್ರವಣದಿಂದ ತಾನೇ ಹತ್ತನೆಯವನು ಎಂದು ತಿಳಿಯುವಂತೆ, <strong>ತತ್ತ್ವಮಸಿ</strong> ಎಂಬೀ ವಾಕ್ಯದಿಂದಲೂ <strong>ಅಹಂ ಬ್ರಹ್ಮಾಸ್ಮಿ</strong> ಎಂಬ ಜ್ಞಾನವು ಹುಟ್ಟುತ್ತದೆ. ಇದರಿಂದ ಅವಿದ್ಯಾಕಾಮಕರ್ಮಗಳೆಲ್ಲವೂ ಬಾಧಿತವಾದರೆ ಇನ್ನುಮುಂದೆ ದ್ವೈತಬುದ್ಧಿಗೆ ಅವಕಾಶವೇ ಇರುವುದಿಲ್ಲ.</p>
		<p class="description"><strong>ವಿವರಣೆ</strong>: ಅಜ್ಞಾನದಿಂದ ತಾನು ದೇಹವೆಂದೂ ಜೀವನೆಂದೂ ತಿಳಿದು, ಪರಬ್ರಹ್ಮವು ತನಗಿಂತ ಭಿನ್ನವಾದದ್ದೆಂದು ತಿಳಿದಿರುತ್ತಾನೆ. ಶ್ರುತಿಯ <strong>ತತ್ತ್ವಮಸಿ</strong> —ಉಪದೇಶವನ್ನು ಅರ್ಥಮಾಡಿಕೊಂಡರೆ <strong>ನಾನೇ</strong> <strong>ಬ್ರಹ್ಮವಾಗಿದ್ದೇನೆ</strong> ಎಂದು ತಿಳಿದಾಗ ದ್ವೈತಬುದ್ಧಿಯು ಸಂಪೂರ್ಣವಾಗಿ ತೊಲಗುತ್ತದೆ. ಇಲ್ಲಿ ಬ್ರಹ್ಮಾತ್ಮಜ್ಞಾನವನ್ನು ಬೆಂಕಿಗೆ ಹೋಲಿಸಿ ಅಜ್ಞಾನವನ್ನು ಕಟ್ಟಿಗೆಗೆ ಹೋಲಿಸಿರುತ್ತದೆ. ಇದನ್ನೇ ಗೀತಾಚಾರ್ಯನು<strong> ಜ್ಞಾನಾಗ್ನಿಃ ಸರ್ವಕರ್ಮಾಣಿ ಭಸ್ಮಸಾತ್ ಕುರುತೇ ತಥಾ </strong>ಎಂದು ಗೀತೆಯಲ್ಲಿ (೪-೩೭) ಹೇಳಿದ್ದಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.23">
		<p class="intro-shloka">॥ಓಂ ವಿರಕ್ತಪುಂಗವಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಾತ್ಮಜ್ಞಾನಸಂಪನ್ನಂ ಬ್ರಹ್ಮಾತ್ಮಜ್ಞಾನಬೋಧಕಮ್।<br />ಸಂಸಾರಾತ್ ಸುವಿರಕ್ತಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 23</span><br /><span class="num">236.</span> ವೈರಾಗ್ಯದಿಂದ ಜ್ಞಾನಪ್ರಾಪ್ತಿ</h1>
		<p class="bhashya-verse">ಯತೋಽವಿರಕ್ತಃ ಸಂಸಾರಾತ್ ನಾತ್ಮಜ್ಞಾನಾಯ ಕಲ್ಪತೇ।<br />ತದೇತದಾತ್ಮತತ್ತ್ವಂ ಹಿ ಪದನೀಯಮಿತೀರಣಾತ್॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೬</p>
		<p class="bhashya-verse-meaning"><strong>ಅನ್ವಯಾರ್ಥ: ಯತಃ</strong> = ಏಕೆಂದರೆ, <strong>ಸಂಸಾರಾತ್</strong> = ಸಂಸಾರದಿಂದ, <strong>ಅವಿರಕ್ತಃ</strong> = ವಿರಕ್ತನಾಗದಿದ್ದರೆ, ಅಂಥವನು, <strong>ಆತ್ಮಜ್ಞಾನಾಯ</strong> = ಆತ್ಮಜ್ಞಾನವನ್ನು ಹೊಂದಲು, <strong>ನ ಕಲ್ಪತೇ</strong> = ಸಮರ್ಥನಾಗಲಾರನು. <strong>ಹಿ</strong> = ಏಕೆಂದರೆ, <strong>ತತ್ ಏತತ್ ಆತ್ಮತತ್ತ್ವಂ</strong> = ಆ ಈ ಆತ್ಮತತ್ತ್ವವು ವಿರಕ್ತನಿಂದಲೇ, <strong>ಪದನೀಯಮ್</strong> = ಹೊಂದಲ್ಪಡತಕ್ಕದ್ದು, <strong>ಇತಿ</strong> = ಎಂದು ಶ್ರುತಿಯು, <strong>ಈರಣಾತ್</strong> = ಸ್ಪಷ್ಟವಾಗಿ ಹಾಗೂ ಧೈರ್ಯವಾಗಿ ಹೇಳುತ್ತಿರುವುದರಿಂದ.</p>
		<p class="description"><strong>ಭಾವಾರ್ಥ</strong>: ಸಂಸಾರದಲ್ಲಿರುವ ವಿಷಯಭೋಗಗಳಿಂದ ವಿರಕ್ತನಾಗದವನು ಬ್ರಹ್ಮಾತ್ಮತತ್ತ್ವವನ್ನು ಅರಿತುಕೊಳ್ಳಲಾರನು. <strong>ತ್ಯಜತೈವ ಹಿ</strong> <strong>ತಜ್ಜ್ಞೇಯಂ</strong> <strong>ತ್ಯಕ್ತುಃ ಪ್ರತ್ಯಕ್ ಪರಂ ಪದಂ</strong>, ಎಂದೂ <strong>ತದೇತತ್ ಪದನೀಯಮಸ್ಯ</strong> ಎಂದೂ ಶ್ರುತಿಗಳು ಹೇಳುತ್ತಿರುವುದರಿಂದ ಸಂಸಾರ ಭೋಗಗಳಿಂದ ವಿರಕ್ತನಾದವನು ಮಾತ್ರವೇ ಆತ್ಮನನ್ನು ತಿಳಿಯಬಲ್ಲನು.</p>
		<p class="description"><strong>ವಿವರಣೆ</strong>: ಆತ್ಮತತ್ತ್ವವನ್ನು ಅರಿಯಬೇಕಾದರೆ ಅಂಥ ಸಾಧಕನು ಬಹಿರ್ಮುಖನಾಗಿರಬಾರದು. ಯಾವಾಗಲೂ ವಿಷಯಭೋಗಗಳಲ್ಲಿಯೇ ಮುಳುಗಿರುವವನಿಗೆ ಪ್ರತ್ಯಗಾತ್ಮನ ಬಗ್ಗೆ ಅರಿವು ಉಂಟಾಗದು. ಮುಮುಕ್ಷುಸಾಧಕನು ನಿತ್ಯಾನಿತ್ಯವಸ್ತುವಿವೇಕಿಯೂ ವಿಷಯಭೋಗವಿರಕ್ತನೂ ಆಗಿರಬೇಕು. <strong>ತ್ಯಜತೈವ ಹಿ</strong> <strong>ತಜ್ಜ್ಞೇಯಂ ತ್ಯಕ್ತುಃ ಪ್ರತ್ಯಕ್ ಪರಂ ಪದಮ್</strong>—ತ್ಯಾಗಿಯ ಒಳಗಿನ ಸ್ವರೂಪವೇ ಆಗಿರುವ ಪರಬ್ರಹ್ಮತತ್ತ್ವವನ್ನು ತ್ಯಾಗಿಯಾದವನೇ ಅರಿಯಬಲ್ಲನು ಎಂದು ಶಾಸ್ತ್ರಗಳು ಸಾರುತ್ತಿವೆಯಲ್ಲವೆ?</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.24">
		<p class="intro-shloka">॥ಓಂ ಸತ್ತಾಮಾತ್ರಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಆಸ್ಪದಂ ಬ್ರಹ್ಮ ಪರಮಂ ಕಲ್ಪಿತದ್ವೈತವಸ್ತುನಃ।<br />ಪ್ರಪಂಚಾಸ್ಪದಭೂತಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 24</span><br /><span class="num">237.</span> ಪ್ರಪಂಚದ ಸತ್ತ್ವ ಬ್ರಹ್ಮಾಧೀನ</h1>
		<p class="bhashya-verse">ತಸ್ಮಾದಸ್ತಿ ಪರಂ ಬ್ರಹ್ಮ ಯಸ್ಯಾವಿದ್ಯಾವಿಕಲ್ಪಿತಾಃ।<br />ಸಂತೀವ ಸತ್ತಾಮಾಲಂಬ್ಯ ಕಾರ್ಯಕಾರಣಲಕ್ಷಣಾಃ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೪೧೨</p>
		<p class="bhashya-verse-meaning"><strong>ಅನ್ವಯಾರ್ಥ: ತಸ್ಮಾತ್</strong> = ಆದ್ದರಿಂದ, <strong>ಯಸ್ಯ</strong> = ಯಾವ ಪರಬ್ರಹ್ಮದಲ್ಲಿ , <strong>ಅವಿದ್ಯಾವಿಕಲ್ಪಿತಾಃ</strong> = ಅವಿದ್ಯೆಯಿಂದಲೇ ಕಲ್ಪಿತವಾಗಿರುವ ಅನಾತ್ಮವಸ್ತುಗಳೆಲ್ಲವೂ, <strong>ಕಾರ್ಯಕಾರಣ ಲಕ್ಷಣಾಃ</strong> = ಕಾರ್ಯಕಾರಣರೂಪದಿಂದ ತೋರುತ್ತಾ , <strong>ಯಸ್ಯ ಸತ್ತಾಂ</strong> = ಯಾವ ಬ್ರಹ್ಮದ ಇರುವಿಕೆಯನ್ನು, <strong>ಆಲಂಬ್ಯ</strong> = ಆಶ್ರಯಿಸಿಕೊಂಡು, <strong>ಸಂತಿ ಇವ</strong> = ಇವೆ ಎಂದು ಆಗಿರುತ್ತವೆಯೋ, ಅಂಥ <strong>ಪರಂ</strong> <strong>ಬ್ರಹ್ಮ</strong> = ಪರಬ್ರಹ್ಮವು, <strong>ಅಸ್ತಿ</strong> = ಇರುತ್ತದೆ.</p>
		<p class="description"><strong>ಭಾವಾರ್ಥ</strong>: ಪರಬ್ರಹ್ಮವನ್ನು ಸರಿಯಾಗಿ ತಿಳಿಯದಿರುವುದರಿಂದಲೇ ಈ ದ್ವೈತಪ್ರಪಂಚದಲ್ಲಿನ ಅನಾತ್ಮವಸ್ತುಗಳು ಕಾರ್ಯವಾಗಿಯೂ ಕಾರಣವಾಗಿಯೂ ತೋರುತ್ತಾ ಇವೆ. ಆ ಪರಬ್ರಹ್ಮವೇ ಸತ್ಯವಾದ ವಸ್ತು , ಈ ಪ್ರಪಂಚವು ಅವಿದ್ಯಾಕಲ್ಪಿತವಾದದ್ದು.</p>
		<p class="description"><strong>ವಿವರಣೆ</strong>: ಪರಬ್ರಹ್ಮವು ಇಂದ್ರಿಯ ಪ್ರಮಾಣಗಳಿಗೆ ಗೋಚರವಾಗದಿದ್ದರೂ ಅದನ್ನು ‘ಇಲ್ಲ’ ಎನ್ನಬಾರದು. ಆ ಪರಬ್ರಹ್ಮದ ಸಂನಿಧಾನದಿಂದಲೇ ಅನಾತ್ಮವಸ್ತುಗಳು ಬದುಕಿರುತ್ತವೆ. ಅನಾತ್ಮವಸ್ತುಗಳಿಗೆ ಅಸ್ತಿತ್ವವಿರುವದು ಆತ್ಮನ ಸಂನಿಧಾನದಿಂದಲೇ, ಆತ್ಮನುಇಲ್ಲದೇಹೋಗಿದ್ದರೆ ಈ ಅನಾತ್ಮವಸ್ತುಗಳು ತೋರುತ್ತಲೇ ಇರಲಿಲ್ಲ. ಪರಮಾರ್ಥಸ್ವರೂಪನಾದ ಆತ್ಮನೇ ಈ ಅವಿದ್ಯಾಕಲ್ಪಿತವಾದ ಪ್ರಪಂಚರೂಪದಿಂದಲೂ ತೋರುತ್ತಿದ್ದಾನೆ. ಆದ್ದರಿಂದ ಆತ್ಮನು ಇದ್ದಾನೆ. ಕಾರ್ಯದ ಸತ್ತ್ವವು ಕಾರಣಾಧೀನವಾಗಿರುವಂತೆಯೇ ಈ ಪ್ರಪಂಚದ ಸತ್ತ್ವವು ಕಾರಣವಾದ ಬ್ರಹ್ಮದ ಅಧೀನವಾಗಿರುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.25">
		<p class="intro-shloka">॥ಓಂ ಸದ್ಗುರುಪಾದೋಪಸರ್ಪಿಣೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಗುರುಸೇವಾಪರಂ ಶಾಂತಂ ಗುರುಭಕ್ತಿಪ್ರದರ್ಶಕಮ್।<br />ಗುರ್ವನುಗ್ರಹಸತ್ಪಾತ್ರಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 25</span><br /><span class="num">238.</span> ಗುರುಭಕ್ತನಿಗೇ ವಾಕ್ಯಶ್ರವಣಭಾಗ್ಯ</h1>
		<p class="bhashya-verse">ನ ಚಾಮುಮುಕ್ಷೋರಸ್ತೀಹ ಗುರುಪಾದೋಪಸರ್ಪಣಮ್।<br />ನ ವಿನಾ ಗುರುಸಂಬಂಧಂ ವಾಕ್ಯಸ್ಯ ಶ್ರವಣಂ ಭವೇತ್॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೨-೭</p>
		<p class="bhashya-verse-meaning"><strong>ಅನ್ವಯಾರ್ಥ: ಚ</strong> = ಮತ್ತು , <strong>ಅಮುಮುಕ್ಷೋಃ</strong> = ಮುಮುಕ್ಷುವಲ್ಲದವನಿಗೆ, <strong>ಇಹ</strong> = ಇಲ್ಲಿ , <strong>ಗುರುಪಾದೋಪಸರ್ಪಣಂ ನ</strong> = ಸದ್ಗುರುಗಳ ಪಾದಾರವಿಂದಗಳಲ್ಲಿಗೆ ಬಂದು ಶರಣಾಗತನಾಗುವುದು ಸಾಧ್ಯವಿಲ್ಲ. <strong>ಗುರುಸಂಬಂಧಂ ವಿನಾ</strong> = ಗುರುಗಳ ಸಂಬಂಧವಿಲ್ಲದೇ ಹೋದರೆ, ಅಂಥವನಿಗೆ <strong>ವಾಕ್ಯಸ್ಯ</strong> = ವೇದಾಂತವಾಕ್ಯದ, <strong>ಶ್ರವಣಂ</strong> = ಶ್ರವಣವು, <strong>ನ ಭವೇತ್</strong> = ಆಗಲಾರದು.</p>
		<p class="description"><strong>ಭಾವಾರ್ಥ</strong>: ಮುಮುಕ್ಷುವಲ್ಲದವನು ಗುರುಗಳ ಸಮೀಪಕ್ಕೆ ಬರುವುದಿಲ್ಲ , ಗುರು ಸಂಬಂಧವಾಗದಿದ್ದರೆ ಅಂಥವನಿಗೆ <strong>ತತ್ತ್ವಮಸಿ</strong> ವಾಕ್ಯವನ್ನು ಯಾರುತಾನೇ ಹೇಳಿಯಾರು?</p>
		<p class="description"><strong>ವಿವರಣೆ</strong>: ಮನುಷ್ಯನು ಭವಬಂಧನದಿಂದ ತಪ್ಪಿಸಿಕೊಳ್ಳಬೇಕಾದರೆ ಅವನು ಮೊದಲು ಮುಮುಕ್ಷುವಾಗಬೇಕು. <strong>ಮೋಕ್ತುಮ್ ಇಚ್ಛುಃ</strong> = <strong>ಮುಮುಕ್ಷುಃ</strong>; ಮುಮುಕ್ಷುತ್ವವೇ ಇಲ್ಲವಾದರೆ ಅಂಥವನು ಗುರುವಿನ ಹತ್ತಿರಕ್ಕೆ ಹೋಗಲಾರನು. ಏಕೆಂದರೆ ಮುಮುಕ್ಷುವಿಗೆ ಮೋಕ್ಷದ ದಾರಿಯನ್ನು ತೋರಿಸುವವನೇ ಗುರು. ಗುರುಸಂಬಂಧವೇ ಆಗದಿದ್ದರೆ ಇನ್ನು ಅವನಿಗೆ ವೇದಾಂತಗಳ ಸಂದೇಶಗಳನ್ನು ತಿಳಿಸುವವನಾದರೂ ಯಾರು? ಎಂದರೆ ಯಾರೂ ಇಲ್ಲ ಎಂದರ್ಥ. ಆದ್ದರಿಂದ ಮುಮುಕ್ಷುಸಾಧಕನು ಸದ್ಗುರುಗಳ ಹತ್ತಿರಕ್ಕೆ ಹೋಗಿ ಸದ್ಗುರುಗಳ ಸೇವೆಯನ್ನು ಮಾಡುತ್ತಾ ಆ ಸದ್ಗುರುಗಳಿಂದಲೇ ವೇದಾಂತವಾಕ್ಯಾರ್ಥವನ್ನು ಶ್ರವಣಮಾಡುತ್ತಾ ಅರ್ಥಾನುಸಂಧಾನವನ್ನು ಮಾಡುತ್ತಾ ಮುಕ್ತನಾಗಬೇಕು ಎಂದು ತಾತ್ಪರ್ಯ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.26">
		<p class="intro-shloka">॥ಓಂ ಜ್ಞಾನಾನುಭವಸಂಪನ್ನಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಬ್ರಹ್ಮಜ್ಞಾನೇ ಸಮುತ್ಪನ್ನೇ ಭ್ರಾಂತಿಜ್ಞಾನಂ ನಿವರ್ತತೇ।<br />ಸಮ್ಯಗ್ಜ್ಞಾನಸುಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 26</span><br /><span class="num">239.</span> ಆತ್ಮಜ್ಞಾನವೊಂದೇ ಸತ್ಯ</h1>
		<p class="bhashya-verse">ಸಮ್ಯಗ್ಜ್ಞಾನೇಽಪಿ ಚೇತ್ ಸಾ ಸ್ಯಾತ್ ಅವಿಶ್ರಂಭಃ ಪ್ರಸಜ್ಯತೇ।<br />ಏವಂ ಸತ್ಯಪ್ರಮಾಣತ್ವಂ ಮಿತೇಶ್ಚಾಪಿ ಪ್ರಸಜ್ಯತೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೩೮</p>
		<p class="bhashya-verse-meaning"><strong>ಅನ್ವಯಾರ್ಥ: ಸಮ್ಯಕ್ ಜ್ಞಾನೇ ಅಪಿ</strong> = ಸರಿಯಾದ ಜ್ಞಾನವಾದಮೇಲೂ, <strong>ಸಾ</strong> = ಆ ಭ್ರಾಂತಿಯು, <strong>ಸ್ಯಾತ್ ಚೇತ್</strong> = ಇರಬಹುದು ಎಂದಾದರೆ, <strong>ಅವಿಶ್ರಂಭಃ</strong> = ಅವಿಶ್ವಾಸವೇ, <strong>ಪ್ರಸಜ್ಯತೇ</strong> = ಉಂಟಾದೀತು! <strong>ಏವಂ ಸತಿ</strong> = ಹೀಗಾಗಿಬಿಟ್ಟರೆ, <strong>ಮಿತೇಃ ಚಾಪಿ</strong> = ವೇದಾಂತಶಾಸ್ತ್ರಕ್ಕೂ , <strong>ಅಪ್ರಾಮಾಣ್ಯಂ</strong> = ಅಪ್ರಾಮಾಣ್ಯವು, <strong>ಪ್ರಸಜ್ಯತೇ</strong> = ಎಂಬ ದೋಷವು ಉಂಟಾಗಿ ಬಿಟ್ಟೀತು!</p>
		<p class="description"><strong>ಭಾವಾರ್ಥ</strong>: ಆತ್ಮಜ್ಞಾನೋದಯವಾದ ಮೇಲೂ ಜ್ಞಾನಿಗೆ ಪುನಃ ಅವಿದ್ಯೆಯೂ ಇರುತ್ತದೆ ಎಂದಾಗಿಬಿಟ್ಟರೆ ಸಾಧಕರಿಗೆ ಆತ್ಮಜ್ಞಾನದಲ್ಲಿ ವಿಶ್ವಾಸವೇ ಇಲ್ಲವಾಗಿಬಿಡುತ್ತದೆ. ಆಗ ಶಾಸ್ತ್ರವು ಅಪ್ರಮಾಣ ಎಂದೂ ಆಗಿಬಿಡುತ್ತದೆ; ಇದು ಸರಿಯಲ್ಲ.</p>
		<p class="description"><strong>ವಿವರಣೆ</strong>: ಆತ್ಮಜ್ಞಾನವುಂಟಾಯಿತು ಎಂದರೆ ಅಜ್ಞಾನವು ತೊಲಗಿತು ಎಂದೇ ಅರ್ಥ. ಹಾಗಿಲ್ಲದೆ ಆತ್ಮಜ್ಞಾನವೂ ಆಗಿರಲಿ, ಅದರ ಜೊತೆಯಲ್ಲಿಯೇ ಭ್ರಾಂತಿಜ್ಞಾನವೂ ಇರಲಿ ಎಂದಾದರೆ ಆತ್ಮಜ್ಞಾನದ ವಿಷಯದಲ್ಲಿ ನಂಬಿಕೆಯೇ ಇಲ್ಲದಂತಾಗಿಬಿಡುತ್ತದೆ, ಮತ್ತು ಶಾಸ್ತ್ರವು ಅಪ್ರಮಾಣವೂ ಆಗಿಬಿಡುತ್ತದೆ. ಪ್ರಮಾಣಭೂತವಾದ ಶಾಸ್ತ್ರಕ್ಕೆ ಅಪ್ರಾಮಾಣ್ಯವೆಂಬ ದೋಷಾರೋಪಣೆಯನ್ನು ಹೇರುವುದೂ ಸರಿಯಲ್ಲ. ಜ್ಞಾನವಾದರೆ ಭ್ರಾಂತಿಜ್ಞಾನಕ್ಕೆ ಅವಕಾಶವೇ ಇಲ್ಲ. ಬೆಳಕು ಕತ್ತಲೆಗಳು ಜೊತೆಜೊತೆಯಲ್ಲಿ ಒಟ್ಟಿಗೇ ಇರಲಾರವಷ್ಟೆ? ಆತ್ಮಜ್ಞಾನಿಗೂ ಅಜ್ಞಾನವು ಇರುತ್ತದೆ ಎಂದಾದರೆ ಅವನು ಆತ್ಮಜ್ಞಾನಿಯೇ ಅಲ್ಲ. ಏಕೆಂದರೆ ಜ್ಞಾನವಿದ್ದಲ್ಲಿ ಅಜ್ಞಾನವು ಎಂದಿಗೂ ಇರಲಾರದಲ್ಲವೇ?</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.27">
		<p class="intro-shloka">॥ಓಂ ಶ್ರುತಿಹೃದಯಜ್ಞಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ವೇದಾಂತವಾಕ್ಯಶ್ರವಣಾತ್ ಅಜ್ಞಾನಂ ಬಾಧ್ಯತೇ ಧ್ರುವಮ್।<br />ಶ್ರವಣಾದಿಮಹತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 27</span><br /><span class="num">240.</span> ಶ್ರವಣದಿಂದಲೇ ಜ್ಞಾನಪ್ರಾಪ್ತಿ</h1>
		<p class="bhashya-verse">ಫಲಶ್ರುತ್ಯಂಕುಶಾಕೃಷ್ಟಃ ಶ್ರವಣಾದೌ ಪ್ರವರ್ತತೇ।<br />ತತ್ಪೂರ್ವಕಂ ಯತೋ ಜ್ಞಾನಂ ಶ್ರುತಿಶ್ಚೈವಮಭಾಷತ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೨೮</p>
		<p class="bhashya-verse-meaning"><strong>ಅನ್ವಯಾರ್ಥ: ಫಲಶ್ರುತಿ ಅಂಕುಶಾಕೃಷ್ಟಃ</strong> = ಫಲಶ್ರುತಿಯೆಂಬ ಅಂಕುಶದಿಂದ ಸೆಳೆಯಲ್ಪಟ್ಟವನಾಗಿ, ಸಾಧಕನು, <strong>ಶ್ರವಣಾದೌ</strong> = ವೇದಾಂತವಾಕ್ಯಗಳ ಶ್ರವಣ ಮುಂತಾದ ಸಾಧನಗಳಲ್ಲಿ , <strong>ಪ್ರವರ್ತತೇ</strong> = ಪ್ರವೃತ್ತನಾಗುತ್ತಾನೆ. <strong>ಯತಃ</strong> = ಏಕೆಂದರೆ, <strong>ಜ್ಞಾನಂ</strong> = ಬ್ರಹ್ಮಾತ್ಮಜ್ಞಾನವು, <strong>ತತ್ಪೂರ್ವಕಂ</strong> = ಶ್ರವಣಾದಿ ಪೂರ್ವಕವಾಗಿಯೇ ಪ್ರಾಪ್ತವಾಗುತ್ತದೆ, <strong>ಚ</strong> = ಮತ್ತು, <strong>ಶ್ರುತಿಃ</strong> = ಶ್ರುತಿಯೂ, <strong>ಏವಂ</strong> = ಹೀಗೆಯೇ, <strong>ಅಭಾಷತ</strong> = ಹೇಳುತ್ತಿದೆ.</p>
		<p class="description"><strong>ಭಾವಾರ್ಥ</strong>: ‘ಬ್ರಹ್ಮಪ್ರಾಪ್ತಿ’ ಎಂಬ ಫಲವನ್ನು ಕೇಳಿದ ಅನಂತರವೇ ಸಾಧಕನು ಸಹಜವಾಗಿ ವೇದಾಂತವಾಕ್ಯಾರ್ಥಶ್ರವಣದಲ್ಲಿ ತೊಡಗುತ್ತಾನೆ. ಶ್ರವಣದಿಂದಲೇ ಜ್ಞಾನೋದಯವಾಗುತ್ತದೆ; ಶ್ರುತಿಯೂ ಹೀಗೆಂದೇ ಹೇಳುತ್ತಿದೆ.</p>
		<p class="description"><strong>ವಿವರಣೆ</strong>: ಫಲಶ್ರುತಿಗೆ ತುಂಬಾ ಮಹತ್ತ್ವವಿರುತ್ತದೆ. ಮನುಷ್ಯನು ಯಾವುದೇ ಸಾಧನಮಾರ್ಗದಲ್ಲಿ ಪ್ರವೃತ್ತನಾಗಬೇಕಾ ದರೂ ಅವನಿಗೆ ಆ ಸಾಧನದಿಂದ ದೊರಕುವ ಫಲದ ಮಹಿಮೆಯು ತಿಳಿದಿರಲೇಬೇಕು. ‘ಇಂಥ ಫಲಪ್ರಾಪ್ತಿಗೆ ಇಂಥ ಸಾಧನಗಳನ್ನು ಮಾಡಬೇಕು’ ಎಂದು ಶ್ರುತಿಸ್ಮೃತಿಗಳಲ್ಲಿ ತಿಳಿಸಿರುತ್ತದೆ. ಪ್ರಕೃತ, ‘ಜ್ಞಾನದಿಂದ ಮೋಕ್ಷ’ ಎಂದು ತಿಳಿದವನಿಗೆ ಆ ಜ್ಞಾನಮಾರ್ಗದಲ್ಲಿ ಆಸಕ್ತಿಯು ಉಂಟಾಗುತ್ತದೆ. ಫಲವನ್ನೇ ಕೇಳದವನಿಗೆ ಆ ಫಲವನ್ನು ಹೊಂದಬೇಕೆಂಬ ಉತ್ಕಟೇಚ್ಛೆಯು ಉಂಟಾಗಲಾರದಷ್ಟೆ? ಬ್ರಹ್ಮಪ್ರಾಪ್ತಿಗಾಗಿ ಸಾಧಕನು ಬ್ರಹ್ಮಜ್ಞಾನಮಾರ್ಗದಲ್ಲಿ ಪ್ರವೃತ್ತನಾಗುತ್ತಾನೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.28">
		<p class="intro-shloka">॥ಓಂ ದೇಹಾನಾತ್ಮತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ದೇಹಾತೀತಂ ಭವಾತೀತಂ ದ್ವೈತಾತೀತಂ ತಪಸ್ವಿನಮ್।<br />ಅನಾತ್ಮದೂರಗಂ ಧೀರಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 28</span><br /><span class="num">241.</span> ಶರೀರವು ಆತ್ಮನಲ್ಲ</h1>
		<p class="bhashya-verse">ವರ್ಚಸ್ಕಂ ತ್ವನ್ನಕಾರ್ಯತ್ವಾದ್ ಯಥಾ ನಾತ್ಮೇತಿ ಗಮ್ಯತೇ।<br />ತದ್ಭಾಗಃ ಸೇಂದ್ರಿಯೋ ದೇಹಃ ತದ್ವತ್ ಕಿಮಿತಿ ನೇಕ್ಷ್ಯತೇ॥</p>
		<p class="bhashya-verse-source">ನೈಷ್ಕರ್ಮ್ಯಸಿದ್ಧಿಃ ೨-೧೧</p>
		<p class="bhashya-verse-meaning"><strong>ಅನ್ವಯಾರ್ಥ: ಅನ್ನಕಾರ್ಯತ್ವಾತ್</strong> = ಅನ್ನದ ವಿಕಾರವಾದ್ದರಿಂದ, <strong>ಯಥಾ</strong> = ಹೇಗೆ, <strong>ವರ್ಚಸ್ಕಂ</strong> = ಮಲವು, <strong>ನ ಆತ್ಮಾ</strong> = ಆತ್ಮನಲ್ಲ, <strong>ಇತಿ</strong> = ಎಂದು, <strong>ಗಮ್ಯತೇ</strong> = ತಿಳಿಯುತ್ತದೆಯೋ, <strong>ತದ್ವತ್</strong> = ಅದರಂತೆಯೇ, <strong>ತದ್ಭಾಗಃ</strong> = ಆ ಅನ್ನದ ವಿಕಾರವೇ ಆಗಿರುವಂಥ, <strong>ಸೇಂದ್ರಿಯಃ</strong> = ಇಂದ್ರಿಯಸಹಿತವಾದ, <strong>ದೇಹಃ</strong> = ದೇಹವು, <strong>ಅನಾತ್ಮಾ ಇತಿ</strong> = ಅನಾತ್ಮವೇ ಆಗಿರುತ್ತದೆ ಎಂದು, <strong>ಕಿಮಿತಿ</strong> = ಏತಕ್ಕೆ , <strong>ನ ಈಕ್ಷ್ಯತೇ?</strong> = ತಿಳಿಯುವುದಿಲ್ಲ?</p>
		<p class="description"><strong>ಭಾವಾರ್ಥ</strong>: ಮಲವು ಅನ್ನದ ವಿಕಾರವಾದ್ದರಿಂದ ಆತ್ಮನಲ್ಲ ಎಂದು ಎಲ್ಲರಿಗೂ ಗೊತ್ತು. ಅದರಂತೆಯೇ ಈ ಶರೀರವೂ ಅದೇ ಅನ್ನದ ವಿಕಾರವಾಗಿರುವುದರಿಂದ ಆತ್ಮನಲ್ಲ ಎಂದು ಸಾಧಕರು ಏಕೆ ತಿಳಿಯಬಾರದು?</p>
		<p class="description"><strong>ವಿವರಣೆ</strong>: ದೇಹದಿಂದ ಹೊರಕ್ಕೆ ಬರುವ ಮಲವನ್ನು ಎಂದರೆ ಅಮೇಧ್ಯವನ್ನು ಯಾರೊಬ್ಬರೂ ‘ನಾನು’ ಎಂದು ತಿಳಿಯುವುದಿಲ್ಲ ; ಈ ಮಲವು, ತಿಂದ ಅನ್ನದ ವಿಕಾರ, ಇದು ನಾನಲ್ಲ ; ಹಾಗೆಯೇ ಈ ಶರೀರವೂ ನಾನಲ್ಲ, ಏಕೆಂದರೆ ಇದೂ ಕೂಡ ಉಂಡ ಅನ್ನದ ವಿಕಾರವೇ ಆಗಿರುತ್ತದೆಯಲ್ಲವೆ? ಆದ್ದರಿಂದ ಈ ದೇಹವನ್ನೂ ನಾನಲ್ಲ ಎಂದು ಏಕೆ ನಾವು ತಿಳಿಯಬಾರದು? ಘಟಾದಿಗಳಂತೆ ಈ ಶರೀರವೂ ದೃಶ್ಯವಾಗಿದೆ. ದೃಶ್ಯವಾದದ್ದು ದೃಕ್ಸ್ವರೂಪನಾದ ಆತ್ಮನಲ್ಲ. ಆದ್ದರಿಂದ ಮಲದಂತೆ ಶರೀರವನ್ನೂ ನಾನಲ್ಲ—ಎಂದು ತಿಳಿದವನೇ ವಿವೇಕಿಯು, ಪ್ರಾಜ್ಞನು ಹಾಗೂ ಬುದ್ಧಿವಂತನು!</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.29">
		<p class="intro-shloka">॥ಓಂ ಶಾಸ್ತ್ರಗುರುಶಿಷ್ಯಭೇದರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಶಾಸ್ತ್ರಾಚಾರ್ಯಬಂಧಮೋಕ್ಷವಿದ್ಯಾವಿದ್ಯಾವಿಮರ್ಶಕಮ್।<br />ಸಂಪ್ರದಾಯವಿದಾಚಾರ್ಯಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 29</span><br /><span class="num">242.</span> ಶಾಸ್ತ್ರವು ಉಪಾಯ ಮಾತ್ರ</h1>
		<p class="bhashya-verse">ಶಾಸ್ತ್ರಾಚಾರ್ಯಾದಯೋ ಯದ್ವತ್ ಮೋಹೋತ್ಥತ್ವಾನ್ನ ವಸ್ತುತಃ।<br />ಪ್ರವೇಶೋಽಪ್ಯಸ್ಯ ತಾದೃಕ್ ಸ್ಯಾತ್ ಐಕಾತ್ಮ್ಯಪ್ರತಿಪತ್ತಯೇ॥</p>
		<p class="bhashya-verse-source">ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೬೦೦</p>
		<p class="bhashya-verse-meaning"><strong>ಅನ್ವಯಾರ್ಥ: ಶಾಸ್ತ್ರಾಚಾರ್ಯಾದಯಃ</strong> = ಶಾಸ್ತ್ರ , ಆಚಾರ್ಯರು ಮುಂತಾದವರು, <strong>ಮೋಹೋತ್ಥತ್ವಾತ್</strong> = ಅಜ್ಞಾನದ ಕಾರ್ಯವಾದ್ದರಿಂದ, <strong>ಯದ್ವತ್</strong> = ಹೇಗೆ, <strong>ನ ವಸ್ತುತಃ</strong> = ಸತ್ಯವಲ್ಲವೋ, ಹಾಗೆಯೇ <strong>ಅಸ್ಯ ಪ್ರವೇಶಃ</strong> <strong>ಅಪಿ</strong> = ಈ ಬ್ರಹ್ಮದ ಪ್ರವೇಶವೂ ಕೂಡ, <strong>ತಾದೃಕ್ ಸ್ಯಾತ್</strong> = ವಾಸ್ತವವಲ್ಲ. ಆದರೆ, <strong>ಐಕಾತ್ಮ್ಯ ಪ್ರತಿಪತ್ತಯೇ</strong> = ಐಕಾತ್ಮ್ಯವನ್ನು ತಿಳಿಸಿಕೊಡುವುದಕ್ಕಾಗಿ ಇವೆಲ್ಲವೂ ಸಹಾಯಕವಾಗಬಹುದಲ್ಲವೆ?</p>
		<p class="description"><strong>ಭಾವಾರ್ಥ</strong>: ಪರಮಾರ್ಥದೃಷ್ಟಿಯಿಂದ ನೋಡಿದರೆ ಎಲ್ಲವೂ ಪರಿಪೂರ್ಣವಾದ ಬ್ರಹ್ಮವಾದ್ದರಿಂದ ಯಾವ ಭೇದವೂ ಸತ್ಯವಲ್ಲ ; ಆಚಾರ್ಯ, ಶಾಸ್ತ್ರ , ಶಿಷ್ಯ, ಉಪದೇಶ—ಇವೆಲ್ಲವೂ ಐಕಾತ್ಮ್ಯವನ್ನು ತಿಳಿಸುವುದಕ್ಕಾಗಿ ಶಾಸ್ತ್ರದಲ್ಲಿ ಕಲ್ಪಿಸಿರುವ ಉಪಾಯಗಳು ಮಾತ್ರ.</p>
		<p class="description"><strong>ವಿವರಣೆ</strong>: ಉಪದೇಶಮಾಡುವ ಶಾಸ್ತ್ರ , ಅದನ್ನು ತಿಳಿಸುವ ಆಚಾರ್ಯ, ಅದನ್ನು ಶ್ರವಣಮಾಡುವ ಶಿಷ್ಯ—ಇವೆಲ್ಲವೂ <strong>ಅಧ್ಯಾರೋಪದೃಷ್ಟಿಯಿಂದಲೇ </strong>ಕಲ್ಪಿತವಾಗಿರುತ್ತವೆ. ‘ಈ ಜಗತ್ತನ್ನು ಬ್ರಹ್ಮವು ಪ್ರವೇಶಿಸಿತು’ ಎಂಬುದೂ ಅಧ್ಯಾರೋಪದ ದೃಷ್ಟಿಯಿಂದಲೇ ಹೇಳಿದ್ದು. ಏಕೆಂದರೆ ಪರಿಪೂರ್ಣ ಬ್ರಹ್ಮದಲ್ಲಿ ಭೇದವೆಲ್ಲಿಯದು? ಈ ಭೇದವಾವುದೂ ಪರಮಾರ್ಥವಲ್ಲ , ಬ್ರಹ್ಮವೊಂದೇ ಪರಮಾರ್ಥ ಎಂಬುದನ್ನು ನಾವು ಮರೆಯಬಾರದು. ವೇದಾಂತಸಂಪ್ರದಾಯ ವಿದರಾದ ಗೌಡಪಾದಾಚಾರ್ಯರವರು ಇದನ್ನೇ ಹೀಗೆ ಹೇಳಿದ್ದಾರೆ: <strong>ಉಪಾಯಃ ಸೋಽವತಾರಾಯ ನಾಸ್ತಿ ಭೇದಃ ಕಥಂಚನ ।</strong></p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.30">
		<p class="intro-shloka">॥ಓಂ ನಾನಾತ್ವರಹಿತಾಯ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಅವಿದ್ಯಯೈವ ನೀಚತ್ವಂ ಚೋಚ್ಚತ್ವಂ ನ ತು ವಸ್ತುತಃ।<br />ಅವಿದ್ಯಾಹೇತುನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 30</span><br /><span class="num">243.</span> ಅವಿದ್ಯೆಯಿಂದಲೇ ನಾನಾತ್ವ</h1>
		<p class="bhashya-verse">ಅವಿದ್ಯೈವ ಯತೋ ಹೇತುಃ ಉತ್ಕೃಷ್ಟ್ಯಾದೇರ್ನ ವಸ್ತುತಃ।<br />ಜಗ್ಧಾಯಾಂ ವಿದ್ಯಯಾ ತಸ್ಯಾಂ ನಾನಾತ್ವಂ ವಿನಿವರ್ತತೇ॥</p>
		<p class="bhashya-verse-source">ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೩೬</p>
		<p class="bhashya-verse-meaning"><strong>ಅನ್ವಯಾರ್ಥ: ಉತ್ಕೃಷ್ಟಿ ಆದೇಃ</strong> = ಹೆಚ್ಚು ಕಡಿಮೆ ಎಂಬ ತಾರತಮ್ಯಕ್ಕೆ, <strong>ಅವಿದ್ಯಾ ಏವ ಹೇತುಃ</strong> = ಅವಿದ್ಯೆಯೊಂದೇ ಹೇತುವು. <strong>ವಸ್ತುತಃ</strong> = ಪರಮಾರ್ಥವಾಗಿ, <strong>ನ</strong> = ತಾರತಮ್ಯವೆಂಬುದು ಇಲ್ಲವೇ ಇಲ್ಲ. <strong>ಯಸ್ಮಾತ್</strong> <strong>ತಸ್ಮಾತ್</strong> = ಹೀಗಿರುವುದರಿಂದ, <strong>ತಸ್ಯಾಮ್ ಅವಿದ್ಯಾಯಾಂ ವಿದ್ಯಯಾ ಜಗ್ಧಾಯಾಂ ಸತ್ಯಾಂ</strong> = ವಿದ್ಯೆಯಿಂದ ಆ ಅವಿದ್ಯೆಯು ನಾಶಮಾಡಲ್ಪಟ್ಟರೆ, <strong>ನಾನಾತ್ವಂ</strong> = ಭೇದವು, <strong>ವಿನಿವರ್ತತೇ</strong> = ತೊಲಗುತ್ತದೆ.</p>
		<p class="description"><strong>ಭಾವಾರ್ಥ</strong>: ಅವಿದ್ಯೆಯಿಂದಲೇ ಆತ್ಮನಲ್ಲಿ ಭೇದಗಳು ಕಾಣುತ್ತಿವೆ. ವಿದ್ಯೆಯಿಂದ ಅವಿದ್ಯೆಯು ನಾಶವಾಗಿಬಿಟ್ಟರೆ ಭೇದವು ಸಂಪೂರ್ಣವಾಗಿ ತೊಲಗುತ್ತದೆ.</p>
		<p class="description"><strong>ವಿವರಣೆ</strong>: ಲೋಕದಲ್ಲಿ ಎಲ್ಲ ಕಡೆಗಳಲ್ಲಿಯೂ ನಮಗೆ ಭೇದ ಗಳೇ ಕಾಣುತ್ತಿವೆ; ತಾರತಮ್ಯಗಳೇ ಚೆನ್ನಾಗಿ ತೋರುತ್ತಿವೆಯಲ್ಲಾ? ಹೀಗಿರುವಾಗ <strong>ಏಕಮೇವಾದ್ವಿತೀಯಂ</strong>, <strong>ಆತ್ಮೈವೇದಂ</strong>—ಎಂಬ ಮಾತುಗಳಿಗೆ ಅರ್ಥವೇ ಇಲ್ಲವಲ್ಲ? ಎಂದರೆ, ಈ ಭೇದಗಳಿಗೆಲ್ಲಾ ಅವಿದ್ಯೆಯೇ ಕಾರಣ. ಅಜ್ಞಾನಿಗಳಿಗೆ ಅಜ್ಞಾನನಿಮಿತ್ತದಿಂದ ಭೇದವು ಕಾಣುವುದು ಸಹಜವಾಗಿರುತ್ತದೆ. ಆದರೆ ಜ್ಞಾನದಿಂದ ಅಜ್ಞಾನವನ್ನು ಕಳೆದುಕೊಂಡಕೂಡಲೇ ಭೇದಬುದ್ಧಿಯು ನಿವೃತ್ತಿಯಾಗಿ ಏಕತ್ವವೇ ಸ್ವಾಭಾವಿಕವಾಗಿ ಕಾಣುತ್ತದೆ. ಏಕತ್ವವೇ ಸ್ವಾಭಾವಿಕ, ಅನೇಕತ್ವವೆಂಬುದು ಅವಿದ್ಯಾದೋಷದಿಂದ ತೋರುತ್ತಿದೆ. ಕಣ್ಣುಗಳಿಗೆ ಭೇದ ತಾರತಮ್ಯಗಳು ಕಾಣಿಸುವುದು ದಿಟ; ಆದರೆ ಇದು ಪರಮಾರ್ಥವಲ್ಲ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
	<section class="level1 numbered" epub:type="chapter" role="doc-chapter" id="id-008.31">
		<p class="intro-shloka">॥ಓಂ ಮಿಥ್ಯಾತ್ವವಿದೇ ಶ್ರೀಸುರೇಶ್ವರಾಯ ನಮಃ॥</p>
		<p class="shloka">ಸರ್ವಂ ಜಗದಿದಂ ಮಿಥ್ಯಾ ಬಾಧ್ಯತ್ವಾದ್ ಆತ್ಮವಿದ್ಯಯಾ।<br />ಮಿಥ್ಯಾಮಾಯಾರಹಸ್ಯಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</p>
		<h1 class="level1-title" epub:type="title"><span class="date">ಆಗಸ್ಟ್ 31</span><br /><span class="num">244.</span> ಬಾಧ್ಯತ್ವವೇ ಮಿಥ್ಯಾತ್ವ</h1>
		<p class="bhashya-verse">ಮಿಥ್ಯಾತ್ವಂ ನಾಮ ಬಾಧ್ಯತ್ವಂ ಸಮ್ಯಗ್ಜ್ಞಾನೋದಯೇ ಸತಿ।<br />ಶಿಷ್ಯಾಚಾರ್ಯೋಪದೇಶಾದಿ ಸ್ವಪ್ನವತ್ ಪ್ರತಿಭಾಸತೇ॥</p>
		<p class="bhashya-verse-source">ಮಾನಸೋಲ್ಲಾಸ ೮-೧೦</p>
		<p class="bhashya-verse-meaning"><strong>ಅನ್ವಯಾರ್ಥ: ಮಿಥ್ಯಾತ್ವಂ ನಾಮ</strong> = ಮಿಥ್ಯಾತ್ವ ಎಂದರೆ, <strong>ಸಮ್ಯಕ್</strong> <strong>ಜ್ಞಾನೋದಯೇ ಸತಿ</strong> = ಸರಿಯಾದ ಜ್ಞಾನವು ಉದಯವಾದಕೂಡಲೇ, <strong>ಬಾಧ್ಯತ್ವಂ</strong> = ಬಾಧಿತವಾಗುವಿಕೆ ಎಂದರ್ಥ. ಏಕೆಂದರೆ ಆತ್ಮಜ್ಞಾನವು ಹುಟ್ಟಿದ ಕೂಡಲೇ, <strong>ಶಿಷ್ಯ</strong> <strong>ಆಚಾರ್ಯ ಉಪದೇಶ ಆದಿ ಸರ್ವಂ</strong> = ಶಿಷ್ಯ ಆಚಾರ್ಯ ಉಪದೇಶ ಮುಂತಾದದ್ದೆಲ್ಲವೂ, <strong>ಸ್ವಪ್ನವತ್</strong> = ಸ್ವಪ್ನದಂತೆಯೇ, <strong>ಪ್ರತಿಭಾಸತೇ</strong> = ತೋರುತ್ತದೆ.</p>
		<p class="description"><strong>ಭಾವಾರ್ಥ</strong>: ಈ ಪ್ರಪಂಚವನ್ನು ವೇದಾಂತಗಳು ‘<strong>ಮಿಥ್ಯಾ</strong>’ ಎಂದು ಸಾರುತ್ತಿವೆ. <strong>ಮಿಥ್ಯಾ</strong> ಎಂದರೆ ಜ್ಞಾನದಿಂದ ಬಾಧಿತವಾಗುತ್ತದೆ ಎಂದರ್ಥ. ಎಚ್ಚರಕ್ಕೆ ಬಂದಕೂಡಲೇ ಕನಸಿನಲ್ಲಿ ತೋರುತ್ತಿದ್ದ ಗುರುಶಿಷ್ಯ, ಸ್ವಾಮಿ ಭೃತ್ಯ, ಉಪಾಸಕ ಉಪಾಸ್ಯ, ಮುಂತಾದ ಭೇದವೆಲ್ಲವೂ ಮಿಥ್ಯಾ ಎಂದು ತಿಳಿಯುತ್ತದೆಯಲ್ಲವೆ? ಹಾಗೆಯೇ ಎಚ್ಚರವೂ ಕೂಡ.</p>
		<p class="description"><strong>ವಿವರಣೆ</strong>: ವೇದಾಂತಗಳಲ್ಲಿ ಆತ್ಮನೊಬ್ಬನೇ <strong>ಸತ್ಯ</strong>ವೆಂದೂ ಈ ಜಗತ್ತೆಂಬುದು <strong>ಮಿಥ್ಯೆ</strong> ಎಂದೂ ಮತ್ತೆ ಮತ್ತೆ ತಿಳಿಸುತ್ತಾರೆ. ಮಿಥ್ಯೆ ಎಂದರೆ <strong>ಸರ್ವಥಾ ಶೂನ್ಯ</strong> ಎಂದರ್ಥವಲ್ಲ. ಮತ್ತೇನೆಂದರೆ, ಪರಮಾರ್ಥವಲ್ಲ , ಸತ್ಯವಲ್ಲ , ನಿಜವಲ್ಲ ಎಂದರ್ಥ. ತೋರುತ್ತಿರಬಹುದು, ಆದರೆ ಸತ್ಯವಾಗಿರಬೇಕೆಂದೇನಲ್ಲ; ತೋರಿದ ಮಾತ್ರಕ್ಕೆ ಸತ್ಯವೆಂದೇನಲ್ಲ. ಇದಕ್ಕೇ ಮಿಥ್ಯಾ ಎಂದು ಹೆಸರು. ಆತ್ಮಜ್ಞಾನೋದಯವಾದ ಕೂಡಲೇ ಈ ದ್ವೈತವೆಲ್ಲವೂ ಸ್ವಪ್ನಸಮಾನ ಎಂದು ತಿಳಿಯುತ್ತದೆಯಲ್ಲವೆ? ಇದೇ ಜಗತ್ತಿನ ಮಿಥ್ಯಾತ್ವವು. ನಾಮರೂಪಾತ್ಮಕವಾದ ಭೇದವೆಲ್ಲವೂ ಕೇವಲ ಮಿಥ್ಯಾಭೂತವಾಗಿರುತ್ತದೆ.</p>
		<p class="shanti">॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</p>
	</section>
</body>
</html>
