<?xml version="1.0"?>
<html>
  <div/>
  <div>॥ಓಂ ನಿವೃತ್ತಾವಿದ್ಯಾಧಾರ್ಷ್ಟ್ಯಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಆತ್ಮಜ್ಞಾನಬಲಾದೇವ ಬ್ರಹ್ಮಜ್ಞಾನಬಲಾದಪಿ।<br/>ನಿವೃತ್ತಾವಿದ್ಯಾಧಾರ್ಷ್ಟ್ಯಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧</strong></div>
  <div>
    <p><strong><span class="en">92.</span></strong> ಅವಿದ್ಯೆಯ ಆರ್ಭಟ!</p>
  </div>
  <div>ಅಹೋ ಧಾರ್ಷ್ಟ್ಯಮವಿದ್ಯಾಯಾಃ ನ ಕಶ್ಚಿದತಿವರ್ತತೇ।<br/>ಪ್ರಮಾಣಂ ವಸ್ತ್ವನಾದೃತ್ಯ ಪರಮಾತ್ಮೇವ ತಿಷ್ಠತಿ॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೩-೧೧೧</p>
    <p><strong>ಅನ್ವಯಾರ್ಥ</strong>: <strong>ಅಹೋ</strong> = ಅಬ್ಬಾ!, <strong>ಅವಿದ್ಯಾಯಾಃ</strong> = ಅವಿದ್ಯೆಯ, <strong>ಧಾರ್ಷ್ಟ್ಯಂ</strong> = ದಿಟ್ಟತನವನ್ನು, <strong>ಕಶ್ಚಿತ್</strong> = ಯಾವನೊಬ್ಬನೂ, <strong>ನ ಅತಿವರ್ತತೇ</strong> = ಮೀರಿಹೋಗಲಾರನು! ಏಕೆಂದರೆ ಅವಿದ್ಯೆಯು, <strong>ಪ್ರಮಾಣಂ ವಸ್ತು</strong> = ಸತ್ಯವಾಗಿರುವ ಆತ್ಮನನ್ನೇ, <strong>ಅನಾದೃತ್ಯ</strong> = ತಳ್ಳಿಹಾಕಿಬಿಟ್ಟು, <strong>ಪರಮಾತ್ಮಾ ಇವ</strong> = ತಾನೇ ಪರಮಾತ್ಮನೋ ಎಂಬಂತೆ, <strong>ತಿಷ್ಠತಿ</strong> = ಮೆರೆಯುತ್ತಿದೆ.</p>
    <p><strong>ಭಾವಾರ್ಥ</strong>: ಅವಿದ್ಯೆಯ ದಿಟ್ಟತನವನ್ನು ಯಾವನೊಬ್ಬನೂ ಮೀರಲಾರನು. ಏಕೆಂದರೆ ಪರಮಾರ್ಥಸತ್ಯನಾದ ಆತ್ಮನನ್ನು ತಳ್ಳಿಹಾಕಿಬಿಟ್ಟು ಅವಿದ್ಯೆಯು ತಾನೇ ಆ ಪರಮಾತ್ಮನಂತೆ ಮೆರೆಯುತ್ತಿದೆ.</p>
    <p><strong>ವಿವರಣೆ</strong>: ಅವಿದ್ಯೆಯ ಆಟ, ಆರ್ಭಟವೆಂಬುದು ಅತ್ಯಂತ ಜೋರಾಗಿದೆ. ಎಂಥೆಂಥ ಸಾಧುಸಂನ್ಯಾಸಿ, ತಪಸ್ವಿಮುನಿಪುಂಗವರನ್ನೂ ಇದು ತನ್ನ ಪಾಶದಲ್ಲಿ ಕಟ್ಟಿ ಅವರನ್ನೆಲ್ಲ ತನ್ನ ದಾಸರನ್ನಾಗಿ ಮಾಡಿಕೊಂಡಿರುತ್ತದೆ. ಅವಿದ್ಯೆಯು ತಾನೇ ಪರಬ್ರಹ್ಮದಂತೆ ಮೆರೆಯುತ್ತಾ ಪರಮಾರ್ಥಸ್ವರೂಪನಾದ ಆತ್ಮನನ್ನೇ ಮುಚ್ಚಿಹಾಕಿಬಿಟ್ಟಿರುತ್ತದೆ. ಅಬ್ಬಾ! ಅವಿದ್ಯಾಸ್ಥಿತಿಯಲ್ಲಿ ಇದೇ ವಿದ್ಯೆ. ಅವಿದ್ಯಾವಂತರಿಗೆ ‘ಅವಿದ್ಯಾ ಇದೆ’ ಎನ್ನುವುದೂ ತಿಳಿದಿಲ್ಲ. ಅವಿದ್ಯಾಕಾಲದಲ್ಲಿ ಯಾರ ಮಾತನ್ನೂ ಕೇಳುವುದಿಲ್ಲ. ಅವಿದ್ಯೆಯೇ ರಾಜನಂತೆ, ಚಕ್ರವರ್ತಿಯಂತೆ ಮೆರೆಯುತ್ತದೆ. ಅವಿದ್ಯೆಗೆ ಎಲ್ಲರೂ ಬಲಿಪಶುಗಳೇ. ಅವಿದ್ಯೆಯ ದಿಟ್ಟತನವು ಎಂಥದ್ದು! ನಿಶ್ಚಿತಬ್ರಹ್ಮಾತ್ಮಜ್ಞಾನದಿಂದ ಮಾತ್ರವೇ ಈ ಪ್ರಚಂಡ ಹಾಗೂ ಅದ್ಭುತ ಅವಿದ್ಯೆಯು ಸಂಪೂರ್ಣವಾಗಿ ನಾಶವಾಗಿಬಿಡುತ್ತದೆ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಮ್ ಆತ್ಮಸಾಮ್ರಾಜ್ಯಪ್ರತಿಷ್ಠಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಸರ್ವಭೂತಾತ್ಮಭೂತಂ ತಂ ಸೇವಂತೇ ಸರ್ವಸಿದ್ಧಯಃ।<br/>ಪ್ರಾಪ್ತಾಣಿಮಾದಿಸಿದ್ಧಿಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ ೨</div>
  <div>
    <p><strong><span class="en">93.</span></strong> ಬ್ರಹ್ಮಜ್ಞಾನಿಗೆ ಎಲ್ಲಾ ಸಿದ್ಧಿಗಳೂ ವಶ</p>
  </div>
  <div>ಸರ್ವಾತ್ಮಭಾವನಾವಂತಂ ಸೇವಂತೇ ಸರ್ವಸಿದ್ಧಯಃ।<br/>ತಸ್ಮಾದಾತ್ಮನಿ ಸಾಮ್ರಾಜ್ಯಂ ಕುರ್ಯಾನ್ನಿಯತಮಾನಸಃ॥</div>
  <div>
    <p>ಮಾನಸೋಲ್ಲಾಸ ೧೦-೨೨</p>
    <p><strong>ಅನ್ವಯಾರ್ಥ</strong>: <strong>ಸರ್ವಾತ್ಮಭಾವನಾವಂತಂ</strong> = ಸರ್ವಾತ್ಮಭಾವನೆಯನ್ನು ಉಳ್ಳಂಥ ಬ್ರಹ್ಮಾತ್ಮಜ್ಞಾನಿಯನ್ನು, <strong>ಸರ್ವಸಿದ್ಧಯಃ</strong> = ಎಲ್ಲಾ ಸಿದ್ಧಿಗಳೂ, <strong>ಸೇವಂತೇ</strong> = ಸೇವಿಸುತ್ತವೆ. <strong>ತಸ್ಮಾತ್</strong> = ಆದ್ದರಿಂದ, <strong>ನಿಯತಮಾನಸಃ</strong> = ಮನಸ್ಸನ್ನು ಸ್ವಾಧೀನಮಾಡಿಕೊಂಡು, ಅಂತರ್ಮುಖಿಯಾಗಿ, <strong>ಆತ್ಮನಿ</strong> = ಆತ್ಮನಲ್ಲಿಯೇ, <strong>ಸಾಮ್ರಾಜ್ಯಂ</strong> = ಸಾಮ್ರಾಜ್ಯವನ್ನು, <strong>ಕುರ್ಯಾತ್</strong> = ಮಾಡಿಕೊಳ್ಳಬೇಕು.</p>
    <p><strong>ಭಾವಾರ್ಥ</strong>: ಅಧ್ಯಾತ್ಮಸಾಧಕನು ಸರ್ವಾತ್ಮಭಾವವನ್ನು ಸಂಪಾದಿಸಿಕೊಂಡರೆ ಅವನಿಗೆ ಅಣಿಮಾದಿಸಿದ್ಧಿಗಳೆಲ್ಲವೂ ವಶವಾಗಿಬಿಡುತ್ತವೆ. ಆದ್ದರಿಂದ ಉತ್ತಮ ಸಾಧಕನು ಮನಸ್ಸನ್ನು ಅಂತರ್ಮುಖಿಯನ್ನಾಗಿಸಿಕೊಂಡು ಸದಾ ಆತ್ಮನಿಷ್ಠನಾಗಿರಬೇಕು.</p>
    <p><strong>ವಿವರಣೆ</strong>: ಸರ್ವಾತ್ಮಭಾವನೆಯೇ ಮೋಕ್ಷಸ್ಥಿತಿ. ಈ ಸ್ಥಿತಿಯಲ್ಲಿ ಅವನಿಗೆ ಮನಸ್ಸೇ ಇರುವುದಿಲ್ಲ. ಅಹಂಕಾರಮಮಕಾರಗಳಾಗಲೀ, ರಾಗದ್ವೇಷಗಳಾಗಲೀ, ಬೇಕುಬೇಡಗಳಾಗಲೀ, ಪುಣ್ಯಪಾಪಗಳಾಗಲೀ ಯಾವುದೂ ಇರುವುದಿಲ್ಲ. ಇಂಥವನಿಗೆ ಎಲ್ಲ ಸಿದ್ಧಿಗಳೂ ತಾವೇ ತಾವಾಗಿ ವಶವಾಗುತ್ತವೆ. ಅಣಿಮಾ ಮಹಿಮಾ ಗರಿಮಾ ಲಘಿಮಾ ಪ್ರಾಪ್ತಿ ಪ್ರಾಕಾಮ್ಯ ಈಶಿತ್ವ ಮತ್ತು ವಶಿತ್ವ—ಎಂಬ ಎಂಟು ಸಿದ್ಧಿಗಳೂ ಇವನಿಗೆ ಸ್ವಾಧೀನವಾಗಿಬಿಡುತ್ತವೆ. ಪರಿಪೂರ್ಣಬ್ರಹ್ಮವೇ ತಾನೆಂದು ತಿಳಿದು ಅಂಥ ಬ್ರಹ್ಮದಲ್ಲಿಯೇ ನೆಲೆಗೊಂಡಿರುವ ಬ್ರಹ್ಮನಿಷ್ಠನಿಗೆ ಎಲ್ಲವೂ ಆತ್ಮನೇ ಆಗಿರುತ್ತದೆ. ಆದ್ದರಿಂದ ಸಾಧಕನು ಪ್ರಯತ್ನಪೂರ್ವಕವಾಗಿ ಸರ್ವಾತ್ಮಭಾವಸಂಪನ್ನನಾಗಬೇಕು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ವೇದಾಂತಜ್ಞಾನನಿಷ್ಠಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ವೇದಾಂತಾರ್ಥಪ್ರವಕ್ತಾರಂ ವೇದಾಂತಾರ್ಥವಿದಂ ಗುರುಮ್।<br/>ಐಕಾತ್ಮ್ಯಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೩</strong></div>
  <div>
    <p><strong><span class="en">94.</span></strong> ಐಕಾತ್ಮ್ಯವೇ ವೇದಾಂತಗಳಿಗೆ ತಾತ್ಪರ್ಯ</p>
  </div>
  <div>ಐಕಾತ್ಮ್ಯವಿಷಯಾನ್ನಾನ್ಯಃ ವೇದಾಂತವಚಸಾಂ ಯತಃ।<br/>ಲಭ್ಯತೇ ವಿಷಯಃ ಕಶ್ಚಿತ್ ತದ್ಧೀಸ್ತಸ್ಮಾತ್ ತಮೋಽಪನುತ್॥</div>
  <div>
    <p>ಸಂಬಂಧವಾರ್ತಿಕಂ ೧೬</p>
    <p><strong>ಅನ್ವಯಾರ್ಥ</strong>: <strong>ಐಕಾತ್ಮ್ಯವಿಷಯಾತ್</strong> = ಆತ್ಮೈಕತ್ವವೊಂದನ್ನು ಬಿಟ್ಟು, <strong>ಅನ್ಯಃ</strong> = ಬೇರೆಯ, <strong>ಕಶ್ಚಿತ್</strong> = ಯಾವುದೇ, <strong>ವಿಷಯಃ</strong> = ವಿಷಯವು, <strong>ವೇದಾಂತವಚಸಾಂ</strong> = ವೇದಾಂತವಾಕ್ಯಗಳಿಗೆ, <strong>ನ ಅಸ್ತಿ</strong> = ಇರುವುದಿಲ್ಲ. <strong>ತಸ್ಮಾತ್</strong> = ಆದ್ದರಿಂದ, <strong>ತದ್ಧೀಃ</strong> = ಆತ್ಮೈಕತ್ವವೇ ನಿಜವಾದ ಜ್ಞಾನವು. <strong>ತಮೋಽಪನುತ್</strong> = ಅದೇ, ತಮಸ್ಸನ್ನು ನಾಶಮಾಡುವಂಥ ಜ್ಞಾನವು.</p>
    <p><strong>ಭಾವಾರ್ಥ</strong>: ವೇದಾಂತವಾಕ್ಯಗಳಿಗೆ ಆತ್ಮೈಕತ್ವವೇ ಪ್ರತಿಪಾದ್ಯವಾದ ವಿಷಯವು. ಇದನ್ನು ಬಿಟ್ಟು ವೇದಾಂತಗಳಿಗೆ ಬೇರೆಯದರಲ್ಲಿ ತಾತ್ಪರ್ಯವಿಲ್ಲ. ಈ ಆತ್ಮೈಕತ್ವವು ಸರಿಯಾದ ಜ್ಞಾನವು, ಇದರಿಂದಲೇ ಅವಿದ್ಯೆಯು ನಾಶವಾಗುತ್ತದೆ.</p>
    <p><strong>ವಿವರಣೆ</strong>: ಜೀವಬ್ರಹ್ಮರಿಗೆ ಐಕಾತ್ಮ್ಯವನ್ನು ಉಪದೇಶಿಸುವುದೇ ಎಲ್ಲಾ ವೇದಾಂತಗಳಿಗೂ ಗುರಿ. ಇದೇ ಸರಿಯಾದ ಜ್ಞಾನವೂ ಹೌದು. ಇದೇ ಮಾನವಜನ್ಮದ ಗುರಿ. ಇದರಿಂದಲೇ ಮುಕ್ತಿಯು ದೊರಕುತ್ತದೆ. ಈ ಜ್ಞಾನದಿಂದಲೇ ಅವಿದ್ಯೆಯು ನಾಶವಾಗುತ್ತದೆ. ವೇದಾಂತಗಳಲ್ಲಿ ಜೀವರ ವಿಚಾರ, ಕರ್ಮೋಪಾಸನೆಗಳ ವಿಚಾರ, ಲೋಕಾಂತರ ವಿಚಾರ, ಸ್ವರ್ಗನರಕಗಳ ವಿಚಾರಗಳು ಕಾಣುತ್ತಿದ್ದರೂ ಇದರಲ್ಲಿ ವೇದಾಂತಗಳಿಗೆ ತಾತ್ಪರ್ಯವೇ ಇಲ್ಲ. ಮಂದಮಧ್ಯಮಾಧಿಕಾರಿ ಗಳಿಗಾಗಿ ವೇದಾಂತಗಳಲ್ಲಿ ಕರ್ಮೋಪಾಸನೆಗಳನ್ನು ಹೇಳಿದ್ದರೂ ಅವು ಗಳಲ್ಲಿ ಉಪನಿಷತ್ತುಗಳಿಗೆ ತಾತ್ಪರ್ಯವಿಲ್ಲ. ಐಕಾತ್ಮ್ಯಜ್ಞಾನದಲ್ಲಿಯೇ ತಾತ್ಪರ್ಯವಾದ್ದರಿಂದ ಐಕಾತ್ಮ್ಯಜ್ಞಾನವನ್ನೇ ಸಂಪಾದಿಸಿಕೊಳ್ಳಬೇಕು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ನಿತ್ಯಜ್ಞಾನಸ್ವರೂಪಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಜ್ಯೋತಿಷಾಮಪಿ ತಜ್ಜ್ಯೋತಿಃ ವಿಜ್ಞಾನಘನರೂಪಿಣಮ್।<br/>ಜ್ಞಾನಸೂರ್ಯಂ ಸದಾ ಭಾಂತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೪</strong></div>
  <div>
    <p><strong><span class="en">95.</span></strong> ಚಿನ್ಮಾತ್ರಸ್ವರೂಪನಾದ ಆತ್ಮ</p>
  </div>
  <div>ಜ್ಯೋತಿಷಾಮಪಿ ತಜ್ಜ್ಯೋತಿಃ ಅಸದ್ಧೀಪರಿಮೋಕ್ಷಣಾತ್।<br/>ತಮೋರೂಪಮಿವಾಭಾತಿ ಭಾನುರ್ನಕ್ತಂದೃಶಾಮಿವ॥</div>
  <div><p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೩೭೧</p><p><strong>ಅನ್ವಯಾರ್ಥ</strong>: <strong>ತತ್</strong> = ಆ ಪರಬ್ರಹ್ಮವು, <strong>ಜ್ಯೋತಿಷಾಮ್ ಅಪಿ ಜ್ಯೋತಿಃ</strong> = ಬೆಳಕುಗಳಿಗೆಲ್ಲಾ ಬೆಳಕಾಗಿದ್ದರೂ, <strong>ಅಸತ್ ಧೀ ಪರಿಮೋಕ್ಷಣಾತ್</strong> = ಸುಳ್ಳಾದ ಬುದ್ಧಿಯಿಂದ ಮುಚ್ಚಿಹೋಗಿರುವುದರಿಂದ, <strong>ತಮೋರೂಪಮ್ ಇವ</strong> = ಕತ್ತಲೆಯಂತೆ, <strong>ಆಭಾತಿ</strong> = ತೋರುತ್ತದೆ. ಇದಕ್ಕೊಂದು ದೃಷ್ಟಾಂತ: <strong>ನಕ್ತಂದೃಶಾಂ</strong> = ರಾತ್ರಿಯಲ್ಲಿ ಕಾಣುವಂಥ ಗೂಬೆಗಳಿಗೆ, <strong>ಭಾನುಃ ಇವ</strong> = ಸೂರ್ಯನಂತೆ.</p><p><strong>ಭಾವಾರ್ಥ</strong>: ಪರಬ್ರಹ್ಮವು ಜ್ಯೋತಿಗಳಿಗೆಲ್ಲ ಪರಂಜ್ಯೋತಿಯಾಗಿದ್ದರೂ ಮಿಥ್ಯಾರೂಪವಾದ ಬುದ್ಧಿಯ ದೋಷದಿಂದ ಪರಬ್ರಹ್ಮವು ತಮೋರೂಪವಾಗಿ ಅಜ್ಞರಿಗೆ ತೋರುತ್ತಿದೆ. ಗೂಬೆಗಳಿಗೆ ಸೂರ್ಯನ ಕಿರಣಗಳು ಕಾಣುವುದಿಲ್ಲ. ಗೂಬೆಗಳಿಗೆ ಹಗಲು ಕತ್ತಲೆಯಾಗಿ ಕಾಣಿಸುತ್ತದೆಯಲ್ಲವೆ?</p><p><strong>ವಿವರಣೆ</strong>: ಆತ್ಮನು ಚಿನ್ಮಾತ್ರಸ್ವರೂಪನಾಗಿ, ಸ್ವಯಂಜ್ಯೋತಿಃ ಸ್ವರೂಪನಾಗಿದ್ದರೂ ಬುದ್ಧಿಯ ಉಪಾಧಿಯಿಂದ ಆತ್ಮನು ಅವಿವೇಕಿಗಳಿಗೆ ಕತ್ತಲೆಯಂತೆ ತೋರುತ್ತಿದ್ದಾನೆ. ಇದು ಆತ್ಮನ ದೋಷವಲ್ಲ. ಮನಸ್ಸಿನ ದೌರ್ಬಲ್ಯವಿದು. ಹಗಲೇ ಆಗಿದ್ದರೂ ಅದು ಗೂಬೆಗಳಿಗೆ ರಾತ್ರಿಯಾಗಿ ಕಾಣುತ್ತದೆಯಲ್ಲವೆ? ಪೂರ್ಣದೃಷ್ಟಿಯಿಂದ ನೋಡಿದಾಗ ಆತ್ಮನು ಸ್ವಯಂಪ್ರಕಾಶನೇ ಆಗಿರುತ್ತಾನೆ. ಉಪಾಧಿಗಳ ದೃಷ್ಟಿಯನ್ನು ಕೈಬಿಟ್ಟು ಆತ್ಮನನ್ನು ಇರುವಂತೆ ನೋಡಿದಾಗ ಆತ್ಮನು ಸ್ವಯಂಜ್ಯೋತಿಃಸ್ವರೂಪನಾಗಿಯೇ ಇದ್ದಾನೆಂದು ತಿಳಿಯುತ್ತದೆ.</p> ಜಿಜ್ಞಾಸುಗಳು ವೇದಾಂತಾರ್ಥವನ್ನು ತಿಳಿದಾಗ ಈ ರಹಸ್ಯವು ಅರ್ಥವಾಗುತ್ತದೆ.</div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಪ್ರಾಪ್ತಸರ್ವಸಂಪದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಅಸಾಧ್ಯಂ ನಾಸ್ತಿ ತೇಷಾಂ ಹಿ ಬ್ರಹ್ಮಣ್ಯಾಸಕ್ತಮಾನಸಾಮ್।<br/>ಸರ್ವಸಂಪತ್ ಸುಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೫</strong></div>
  <div>
    <p><strong><span class="en">96.</span></strong> ಜ್ಞಾನಿಗಳಿಗೆ ಯಾವುದೂ ಅಸಾಧ್ಯವಲ್ಲ</p>
  </div>
  <div>ಸರ್ವಾತ್ಮಭಾವಸಾಮ್ರಾಜ್ಯನಿರಂತರಿತಚೇತಸಾಮ್।<br/>ಪರಿಪಕ್ವಸಮಾಧೀನಾಂ ಕಿಂ ಕಿಂ ನಾಮ ನ ಸಿಧ್ಯತಿ॥</div>
  <div>
    <p>ಮಾನಸೋಲ್ಲಾಸ ೧೦-೧೯</p>
    <p><strong>ಅನ್ವಯಾರ್ಥ</strong>: <strong>ಸರ್ವಾತ್ಮಭಾವ ಸಾಮ್ರಾಜ್ಯ ನಿರಂತರಿತ ಚೇತಸಾಮ್</strong> = ಸರ್ವಾತ್ಮಭಾವವೆಂಬ ಸಾಮ್ರಾಜ್ಯದಲ್ಲಿಯೇ ಸಹಜವಾಗಿ ಸತತವಾಗಿ ನೆಲೆನಿಂತಿರುವಂಥ, <strong>ಪರಿಪಕ್ವ ಸಮಾಧೀನಾಂ</strong> = ಸಮಾಧಿಯಲ್ಲಿ ಸಂಪೂರ್ಣವಾಗಿ ಮುಳುಗಿರುವಂಥ ಬ್ರಹ್ಮಜ್ಞಾನಿಗಳಿಗೆ, <strong>ಕಿಂ ಕಿಂ ನಾಮ</strong> = ಯಾವ ಯಾವುದು ತಾನೇ, <strong>ನ ಸಿಧ್ಯತಿ</strong> = ಸಿದ್ಧಿಸುವುದಿಲ್ಲ?</p>
    <p><strong>ಭಾವಾರ್ಥ</strong>: ಸರ್ವಾತ್ಮಭಾವವೇ ಬ್ರಾಹ್ಮೀಸ್ಥಿತಿ, ಇದೇ ಅಶರೀರತ್ವಸ್ಥಿತಿ. ಇದೇ ನಿಜವಾದ ಸಾಮ್ರಾಜ್ಯ. ಈ ಮಹಾಸಾಮ್ರಾಜ್ಯದಲ್ಲಿ ಸಹಜವಾಗಿ ನೆಲೆಗೊಂಡಿರುವ ಬ್ರಹ್ಮನಿಷ್ಠರೇ ಮಹಾತ್ಮರು. ಸಮಾಧಿಯ ಪರಿಪಾಕದಲ್ಲಿ ಮುಳುಗಿರುವವರಿಗೆ ಏನು ತಾನೇ ಅಸಾಧ್ಯವಾದೀತು? ಯಾವುದೊಂದೂ ಅಸಾಧ್ಯವಲ್ಲ!</p>
    <p><strong>ವಿವರಣೆ</strong>: ಸರ್ವಾತ್ಮಭಾವವೆಂದರೆ ಸರ್ವರಲ್ಲಿಯೂ ಇರುವ ಆತ್ಮನು ಒಬ್ಬನೇ, ಆ ಆತ್ಮನಿಗೆ ಯಾವ ಉಪಾಧಿಗಳೂ ಇಲ್ಲ, ಆ ಆತ್ಮನೇ ಪರಿಪೂರ್ಣವಾದ ಬ್ರಹ್ಮವು ಎಂಬ ದೃಢವಾದ ನಿಶ್ಚಯವು; ಆ ಬ್ರಹ್ಮವೇ ತಾನೆಂದು ತಿಳಿದಿರುವವನೇ ಬ್ರಹ್ಮಜ್ಞಾನಿಯು. ಇವನಿಗೆ ಯಾವ ಉಪಾಧಿಗಳ ಸಂಬಂಧವೂ ಇರುವದಿಲ್ಲ. ಸದಾ ಸರ್ವದಾ ಸರ್ವಾತ್ಮಭಾವದಲ್ಲಿಯೇ ನಿಷ್ಠನಾಗಿರುವ ಮಹಾತ್ಮನಿವನು. ನಿರ್ವಿಕಲ್ಪಸಮಾಧಿಯಲ್ಲಿಯೇ ಸದಾ ಮುಳುಗಿರುವ ಇವನಿಗೆ ಅಹಂಕಾರಮಮಕಾರಾದಿಗಳಾಗಲೀ, ಪುಣ್ಯಪಾಪಗಳಾಗಲೀ ಇರುವುದಿಲ್ಲ. ಇಂಥವನಿಗೆ ಅಸಾಧ್ಯವಾದದ್ದು ಯಾವುದೂ ಇರುವುದಿಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಮಮಾಹಂಕಾರವರ್ಜಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಜ್ಞಾನವಂತಂ ತಪೋವಂತಂ ಬ್ರಹ್ಮಾತ್ಮಜ್ಞಾನಭಾಸ್ಕರಮ್।<br/>ಮಮಾಹಂಕಾರರಹಿತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೬</strong></div>
  <div>
    <p><strong><span class="en">97.</span></strong> ಆತ್ಮಜ್ಞಾನಿಗೆ ಅಹಂಕಾರವಿಲ್ಲ</p>
  </div>
  <div>ಏವಂಜ್ಞಾನವತೋ ನಾಸ್ತಿ ಮಮಾಹಂಮತಿಸಂಶ್ರಯಃ।<br/>ಭಾಸ್ವತ್ ಪ್ರದೀಪಹಸ್ತಸ್ಯ ಹ್ಯಂಧಕಾರ ಇವಾಗ್ರತಃ॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೪-೪೯</p>
    <p><strong>ಅನ್ವಯಾರ್ಥ</strong>: <strong>ಏವಂ ಜ್ಞಾನವತಃ</strong> = ಹೀಗೆ ಆತ್ಮನನ್ನು ತಿಳಿದವನಿಗೆ, <strong>ಮಮ</strong> <strong>ಅಹಂಮತಿ ಸಂಶ್ರಯಃ</strong> = ನನ್ನದು, ನಾನು ಎಂಬ ಮಿಥ್ಯಾಜ್ಞಾನವು, <strong>ನ ಹಿ ಅಸ್ತಿ</strong> = ಇರುವುದಿಲ್ಲ. ಇದಕ್ಕೊಂದು ದೃಷ್ಟಾಂತ: <strong>ಭಾಸ್ವತ್ ಪ್ರದೀಪ ಹಸ್ತಸ್ಯ</strong> = ಬೆಳಗುತ್ತಿರುವ ದೊಡ್ಡದೀಪವನ್ನು ಕೈಯಲ್ಲಿಟ್ಟುಕೊಂಡಿರುವವನಿಗೆ, <strong>ಅಗ್ರತಃ</strong> = ತನ್ನ ಮುಂಭಾಗದಲ್ಲಿ <strong>ಅಂಧಕಾರಃ ಇವ</strong> = ಕತ್ತಲೆಯು ಹೇಗೆ ಇರಲಾರದೋ ಅದರಂತೆ.</p>
    <p><strong>ಭಾವಾರ್ಥ</strong>: ನಿರುಪಾಧಿಕನಾದ ಆತ್ಮನೇ ತಾನೆಂದು ತಿಳಿದಿರುವ ಆತ್ಮಜ್ಞಾನಿಗೆ, <strong>ಅಹಂ, ಮಮ</strong>—ನಾನು ನನ್ನದು ಎಂಬ ಅಜ್ಞಾನವು ಇರಲಾರದು. ತನ್ನ ಕೈಯಲ್ಲಿ , ಬೆಳಗುತ್ತಿರುವ ದೀಪವನ್ನು ಹಿಡಿದುಕೊಂಡಿರುವವನಿಗೆ ತನ್ನ ಮುಂದೆ ಕತ್ತಲೆಯು ಇರುವುದಿಲ್ಲವಲ್ಲವೆ?</p>
    <p><strong>ವಿವರಣೆ</strong>: ನಾನು ನನ್ನದು ಎಂಬುದೇ ಅಜ್ಞಾನದ ಕಾರ್ಯ; ನಾನು ಪರಿಪೂರ್ಣವಾದ ಬ್ರಹ್ಮವೇ ಎಂಬುದು ಸಮ್ಯಗ್ಜ್ಞಾನವು. ಅಜ್ಞಾನವು ಕತ್ತಲೆಯಾದರೆ ಆತ್ಮಜ್ಞಾನವು ಬೆಳಕು. ಬೆಳಕಿದ್ದಲ್ಲಿ ಕತ್ತಲೆಯು ಇರಲಾರದಷ್ಟೆ? ಆದ್ದರಿಂದ ಆತ್ಮಜ್ಞಾನಿಗೆ ಈ ದೇಹದಲ್ಲಿ ನಾನು ಎಂಬ ಭ್ರಾಂತಿಯಾಗಲೀ ಅನಾತ್ಮವಸ್ತುಗಳಲ್ಲಿ ನನ್ನದು ಎಂಬ ಮೋಹವಾಗಲೀ ಇರಲು ಸಾಧ್ಯವಿಲ್ಲ. ಅವಿದ್ಯೆಯಿಂದಲೇ ಮಾನವರಿಗೆ ಈ ದೇಹದಲ್ಲಿ ನಾನು ಎಂಬ ಭ್ರಾಂತಿಯೂ, ಇಂದ್ರಿಯಮನೋಬುದ್ಧಿಗಳಲ್ಲಿ ಪುತ್ರಪತ್ನೀಪಶು ಮುಂತಾದವರಲ್ಲಿ ನನ್ನದು ಎಂಬ ಭ್ರಾಂತಿಯೂ ತೋರುತ್ತಿದೆ. ಜ್ಞಾನದಿಂದ ಭ್ರಾಂತಿಯು ತೊಲಗುತ್ತದೆ. ಆತ್ಮನಿಷ್ಠನಿಗೆ ದೇಹಾಧ್ಯಾಸವು ಕನಸಿನಲ್ಲಿಯೂ ಸಾಧ್ಯವಿಲ್ಲ !</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಭೋಕ್ತೃತ್ವರಹಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಅಕರ್ತಾರಮಭೋಕ್ತಾರಮ್ ಅಕಾಮಂ ಕಾಮವರ್ಜಿತಮ್।<br/>ಯುಗಪತ್ ಪ್ರಾಪ್ತಕಾಮಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೭</strong></div>
  <div>
    <p><strong><span class="en">98.</span></strong> ಅಕಾಮತ್ವವೇ ಸರ್ವಕಾಮಾವಾಪ್ತಿ</p>
  </div>
  <div>ಸೋಽಶ್ನುತೇ ನಿಖಿಲಾನ್ಕಾಮಾನ್ ಕರ್ತೃತ್ವೇ ತದಸಂಭವಮ್।<br/>ಆಶಂಕ್ಯ ಬ್ರಹ್ಮಣೇತ್ಯಾಹ ಯುಗಪತ್ ಸ್ಯಾತ್ ಸಹೇತಿ ಚ॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೧೬</p>
    <p><strong>ಅನ್ವಯಾರ್ಥ</strong>: <strong>ಕರ್ತೃತ್ವೇ ಸತಿ</strong> = ಕರ್ತೃತ್ವವು ಇದ್ದುಬಿಟ್ಟರೆ, <strong>ಸೋಽಶ್ನುತೇ</strong> <strong>ನಿಖಿಲಾನ್ ಕಾಮಾನ್</strong> = ಅವನು ಎಲ್ಲಾ ಕಾಮಗಳನ್ನೂ ಹೊಂದುತ್ತಾನೆ, <strong>ತತ್</strong> = ಎಂಬುದು, <strong>ಅಸಂಭವಮ್</strong> = ಹೊಂದುವುದಿಲ್ಲ ಎಂದು, <strong>ಆಶಂಕ್ಯ</strong> = ಶಂಕಿಸಿ, <strong>ಬ್ರಹ್ಮಣಾ ಸಹ</strong> = ಪರಬ್ರಹ್ಮದ ಜೊತೆಯಲ್ಲಿ , ಎಂದೂ, <strong>ಯುಗಪತ್</strong> = ಒಮ್ಮೆಗೇ, <strong>ಇತಿ</strong> = ಎಂದೂ, <strong>ಆಹ</strong> = ಹೇಳುತ್ತಿದೆ.</p>
    <p><strong>ಭಾವಾರ್ಥ</strong>: ನಿಜವಾಗಿಯೂ ಕರ್ತೃತ್ವವು ಇರುವಾಗ ‘ಎಲ್ಲಾ ಕಾಮಗಳನ್ನೂ ಒಮ್ಮೆಗೇ ಅನುಭವಿಸುತ್ತಾನೆ’ ಎನ್ನುವ ಶ್ರುತಿವಾಕ್ಯವು ಹೊಂದಲಾರದು. ಆದ್ದರಿಂದಲೇ ಶ್ರುತಿಯು <strong>ಬ್ರಹ್ಮಣಾ ಸಹ, ಯುಗಪತ್ ಅಶ್ನುತೇ</strong>, ಬ್ರಹ್ಮದ ಜೊತೆಯಲ್ಲಿಯೇ, ಒಟ್ಟಿಗೇ ಕಾಮಗಳನ್ನು ಅನುಭವಿಸುತ್ತಾನೆ—ಎನ್ನುತ್ತಿದೆ.</p>
    <p><strong>ವಿವರಣೆ</strong>: <strong>ಸೋಽಶ್ನುತೇ ಸರ್ವಾನ್ ಕಾಮಾನ್</strong>, ಅವನು ಎಲ್ಲಾ ಕಾಮಗಳನ್ನೂ ಅನುಭವಿಸುತ್ತಾನೆ—ಎಂದು ಶ್ರುತಿಯು ಹೇಳುತ್ತಿದೆ. ಇದಕ್ಕೆ ಅಕ್ಷರಾರ್ಥವನ್ನು ತೆಗೆದುಕೊಳ್ಳಬಾರದು. ಏಕೆಂದರೆ ಅಕ್ಷರಾರ್ಥವು ಹೊಂದುವುದಿಲ್ಲ. ಆದ್ದರಿಂದಲೇ ಶ್ರುತಿಯು <strong>ವಿಪಶ್ಚಿತಾ ಬ್ರಹ್ಮಣಾ ಸಹ</strong>—ಚಿನ್ಮಾತ್ರಸ್ವರೂಪವಾದ ಬ್ರಹ್ಮದ ಜೊತೆಯಲ್ಲಿಯೇ ಎಲ್ಲ ಕಾಮಗಳನ್ನೂ ಅನುಭವಿಸುತ್ತಾನೆ—ಎಂದು ಹೇಳುತ್ತಿದೆ. ಬ್ರಹ್ಮದಲ್ಲಿ ಯಾವ ಕಾಮಗಳೂ ಇರುವುದಿಲ್ಲ. ಬ್ರಹ್ಮ ಸ್ವರೂಪನೇ ಆಗಿರುವ ಬ್ರಹ್ಮಜ್ಞಾನಿಗೂ ಕಾಮಗಳಿರುವುದಿಲ್ಲ. ಜ್ಞಾನಿಗೆ ಕಾಮಗಳೇ ಉಳಿದಿರುವುದಿಲ್ಲ ಎಂದು ತಾತ್ಪರ್ಯ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ವಿಶ್ವರೂಪಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಸರ್ವಭೂತಾತ್ಮಭೂತಂ ತಂ ಸರ್ವಜ್ಞಂ ಸರ್ವಗಂ ಪರಮ್।<br/>ಅಶೇಷಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೮</strong></div>
  <div>
    <p><strong><span class="en">99.</span></strong> ಆತ್ಮನನ್ನು ತಿಳಿದರೆ ಎಲ್ಲವನ್ನೂ ತಿಳಿದಂತೆಯೇ</p>
  </div>
  <div>ಸರ್ವಮಜ್ಞಾತಮೇವ ಸ್ಯಾತ್ ಯಸ್ಮಿನ್ನಜ್ಞಾತ ಆತ್ಮನಿ।<br/>ಜ್ಞಾತೇ ಜ್ಞಾತಂ ಚ ಕೃತ್ಸ್ನೋಽಸೌ ತಾವತ್ತ್ವಾತ್ ಸರ್ವವಸ್ತುನಃ॥</div>
  <div><p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೯೩೮</p><p><strong>ಅನ್ವಯಾರ್ಥ</strong>: <strong>ಯಸ್ಮಿನ್ ಆತ್ಮನಿ ಅಜ್ಞಾತೇ</strong> = ಯಾವ ಆತ್ಮನನ್ನು ತಿಳಿಯದಿದ್ದರೆ, <strong>ಸರ್ವಂ</strong> = ಎಲ್ಲವೂ, <strong>ಅಜ್ಞಾತಮೇವ ಸ್ಯಾತ್</strong> = ಅಜ್ಞಾತವೆಂದೇ ಆಗಿಬಿಡುತ್ತದೆಯೋ; ಮತ್ತು , <strong>ಯಸ್ಮಿನ್ ಆತ್ಮನಿ ಜ್ಞಾತೇ ಸತಿ</strong> = ಯಾವನೊಬ್ಬ ಆತ್ಮನನ್ನು ತಿಳಿದುಕೊಂಡರೆ, <strong>ಸರ್ವಂ</strong> = ಎಲ್ಲವೂ, <strong>ಜ್ಞಾತಂ</strong> = ತಿಳಿಯಲ್ಪಟ್ಟಂತೆಯೇ ಆಗುತ್ತದೆಯೋ, <strong>ಅಸೌ</strong> = ಆ ಆತ್ಮನೇ, <strong>ಕೃತ್ಸ್ನಃ</strong> = ಪರಿಪೂರ್ಣನಾಗಿರುತ್ತಾನೆ. ಏಕೆಂದರೆ, <strong>ಸರ್ವವಸ್ತುನಃ</strong> = ಎಲ್ಲವಸ್ತುಗಳೂ, <strong>ತಾವತ್ತ್ವಾತ್</strong> = ಆತ್ಮನೇ ಆಗಿರುವುದರಿಂದ.</p><p><strong>ಭಾವಾರ್ಥ</strong>: ಆತ್ಮನೆಂದರೆ ಪರಿಚ್ಛಿನ್ನವಾದ ಒಂದು ವಸ್ತುವಲ್ಲ , ಒಬ್ಬ ದೇವತೆಯೂ ಅಲ್ಲ ; ಇಡೀ ವಿಶ್ವವೇ ಆತ್ಮನು. ಆತ್ಮನಿಂದಲೇ ಈ ವಿಶ್ವವೆಲ್ಲವೂ ನಿಂತಿರುತ್ತದೆ. ಈ ಆತ್ಮನೇ ಪರಿಪೂರ್ಣಬ್ರಹ್ಮವೂ ಆಗಿರುತ್ತಾನೆ. ಆತ್ಮನನ್ನು ತಿಳಿದರೆ ವಿಶ್ವವನ್ನೇ ತಿಳಿದಂತೆ, ಆತ್ಮನನ್ನು ತಿಳಿಯದಿದ್ದರೆ ಯಾವುದನ್ನೂ ಪೂರ್ಣವಾಗಿ ತಿಳಿದಂತೆ ಆಗುವುದಿಲ್ಲ. ಆದ್ದರಿಂದಲೇ ಶ್ರುತಿ ಸ್ಮೃತಿಗಳಲ್ಲಿ “<strong>ತಮೇವ</strong> <strong>ಏಕಮ್ ಆತ್ಮಾನಂ ಜಾನಥ</strong>”—ಎಂದು ಉಪದೇಶಿಸಿದೆ.</p><p><strong>ವಿವರಣೆ</strong>: <strong>ಆತ್ಮೈವೇದಂ ಸರ್ವಮ್</strong> ಎಂಬ ಶ್ರುತಿಯು ಈ ವಿಶ್ವವೆಲ್ಲವೂ ಆತ್ಮನೇ ಎಂದು ಸಾರುತ್ತಿದೆ. ಹೀಗೆ ಸರ್ವಾತ್ಮಕನಾದ ಆತ್ಮನನ್ನು ತಿಳಿದರೆ ಅವನು ಸರ್ವಜ್ಞನೇ ಆಗಿಬಿಡುತ್ತಾನೆ. ಏಕೆಂದರೆ ಆತ್ಮನಿಗಿಂತ ಭಿನ್ನವಾಗಿ ಬೇರೇನೂ ಇಲ್ಲವೇ ಇಲ್ಲ.</p> ಆದ್ದರಿಂದಲೇ ‘<strong>ಬ್ರಹ್ಮವಿತ್ ಬ್ರಹ್ಮೈವ ಭವತಿ</strong>’ ಎಂದು ಶ್ರುತಿಯೂ ಹೇಳುತ್ತಿದೆ.</div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಪ್ರಣವನಿಷ್ಠಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಚರಾಚರಾತ್ಮಕಂ ವಿಶ್ವಂ ಸರ್ವಮೋಂಕಾರ ಏವ ಚ।<br/>ಪ್ರಣವಾರ್ಥವಿದಂ ಶಾಂತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೯</strong></div>
  <div>
    <p><strong><span class="en">100.</span></strong> ಎಲ್ಲವೂ ಓಂಕಾರವೇ</p>
  </div>
  <div>ಓಂಕಾರಮಾತ್ರಮಖಿಲಂ ವಿಶ್ವಪ್ರಾಜ್ಞಾದಿಲಕ್ಷಣಮ್।<br/>ವಾಚ್ಯವಾಚಕತಾಽಭೇದಾತ್ ಭೇದೇನಾನುಪಲಬ್ಧಿತಃ॥</div>
  <div>
    <p>ಪಂಚೀಕರಣವಾರ್ತಿಕಮ್ ೪೬</p>
    <p><strong>ಅನ್ವಯಾರ್ಥ</strong>: <strong>ವಿಶ್ವ ಪ್ರಾಜ್ಞ ಆದಿಲಕ್ಷಣಂ</strong> = ವಿಶ್ವ ಪ್ರಾಜ್ಞ ಮುಂತಾದ, <strong>ಅಖಿಲಂ</strong> = ಎಲ್ಲವೂ, <strong>ಓಂಕಾರ ಮಾತ್ರಂ</strong> = ಕೇವಲ ಓಂಕಾರಮಾತ್ರವೇ ಆಗಿರುತ್ತದೆ. ಏಕೆಂದರೆ, <strong>ವಾಚ್ಯ ವಾಚಕತಾ ಅಭೇದಾತ್</strong> = ನಿಜವಾಗಿ ವಾಚ್ಯಕ್ಕೂ ವಾಚಕಕ್ಕೂ ಭೇದವೇ ಇರುವುದಿಲ್ಲವಾದ್ದರಿಂದ; <strong>ಭೇದೇನ</strong> = ಭಿನ್ನವಾಗಿ, <strong>ಅನುಪಲಬ್ಧಿತಃ</strong> = ಕಾಣದಿರುವುದರಿಂದ.</p>
    <p><strong>ಭಾವಾರ್ಥ</strong>: ವೈಶ್ವಾನರಾತ್ಮ ತೈಜಸಾತ್ಮ ಮತ್ತು ಪ್ರಾಜ್ಞಾತ್ಮ ಎಂಬ ರೂಪದಿಂದ ತೋರುತ್ತಿರುವದೆಲ್ಲವೂ ಓಂಕಾರಸ್ವರೂಪನಾದ ಪರಮಾತ್ಮನೇ. ಪರಮಾತ್ಮನಲ್ಲಿ ವಾಚ್ಯವಾಚಕ ಭೇದವು ಇಲ್ಲವೇ ಇಲ್ಲ. ಏಕೆಂದರೆ ಪರಮಾರ್ಥದೃಷ್ಟಿಯಿಂದ ನಿಜವಾಗಿ ನೋಡಿದರೆ ಭೇದವೆಂಬುದು ಸರ್ವಥಾ ಹೊಂದುವುದಿಲ್ಲ.</p>
    <p><strong>ವಿವರಣೆ</strong>: ಓಂಕಾರವು ವಾಚಕವೆಂದೂ, ಪರಮಾತ್ಮನು ವಾಚ್ಯವೆಂದೂ ಸಾಮಾನ್ಯವಾಗಿ ಹೇಳುತ್ತೇವೆ. ಆದರೆ ಈ ವಾಚ್ಯವಾಚಕಭೇದವು ಪರಬ್ರಹ್ಮದಲ್ಲಿ ಇಲ್ಲವೇ ಇಲ್ಲ. ನಿರುಪಾಧಿಕವಾದ ಪರಬ್ರಹ್ಮದಲ್ಲಿ ದ್ವಿತೀಯ ವಸ್ತುವೇ ಇಲ್ಲದ್ದರಿಂದ ಯಾವ ಭೇದವೂ ಹೊಂದುವುದಿಲ್ಲ. ಭೇದವುಳ್ಳದ್ದು ಪರಬ್ರಹ್ಮವೇ ಆಗಲಾರದಷ್ಟೆ? ಆದರೂ ಈ ಭೇದವನ್ನು ಅಧ್ಯಾರೋಪದೃಷ್ಟಿಯಿಂದ ಶಾಸ್ತ್ರಗಳಲ್ಲಿ ತಿಳಿಸಿರುತ್ತಾರೆ. ಅವಿದ್ಯೆಯಿಂದ ತೋರುತ್ತಿರುವ ಈ ಭೇದಗಳಾವುವೂ ಪರಿಪೂರ್ಣವಾದ ಪರಬ್ರಹ್ಮದಲ್ಲಿ ಅಣುಮಾತ್ರವೂ ಇರಲಾರವು. ಏಕೆಂದರೆ ಬ್ರಹ್ಮವು ಪ್ರಪಂಚೋಪಶಮವೂ ಅದ್ವೈತವೂ ಆಗಿರುತ್ತದೆ.</p>
  </div>
  <div>
    <p>॥ಓಂ ಶಾಂತಿಃ ಶಾಂತಿಃ ಶಾಂತಿಃಖ್</p>
  </div>
  <div>॥ಓಂ ಸರ್ವಜ್ಞಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಅವಿದ್ಯಯಾಽಸರ್ವಜ್ಞತ್ವಂ ವಿದ್ಯಯಾ ತು ನಿವರ್ತತೇ।<br/>ಸರ್ವಜ್ಞಂ ಸರ್ವಕರ್ತಾರಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೦</strong></div>
  <div>
    <p><strong><span class="en">101.</span></strong> ಸರ್ವಜ್ಞತ್ವಪ್ರಾಪ್ತಿ</p>
  </div>
  <div>ಅಹಮಿತ್ಯೈಶ್ವರಂ ಭಾವಂ ಯದಾ ಜೀವಃ ಪ್ರಬುಧ್ಯತೇ।<br/>ಸರ್ವಜ್ಞಃ ಸರ್ವಕರ್ತಾ ಚ ತದಾ ಜೀವೋ ಭವಿಷ್ಯತಿ॥</div>
  <div>
    <p>ಮಾನಸೋಲ್ಲಾಸ ೪-೩೫</p>
    <p><strong>ಅನ್ವಯಾರ್ಥ</strong>: <strong>ಯದಾ</strong> = ಯಾವಾಗ, <strong>ಜೀವಃ</strong> = ಜೀವನು, <strong>ಐಶ್ವರಂ ಭಾವಂ</strong> = ಈಶ್ವರನ ಸ್ವರೂಪವನ್ನು, <strong>ಅಹಮ್ ಇತಿ</strong> = ನಾನು ಎಂದು, <strong>ಪ್ರಬುಧ್ಯತೇ</strong> = ಸರಿಯಾಗಿ ತಿಳಿದುಕೊಳ್ಳುತ್ತಾನೆಯೋ, <strong>ತದಾ</strong> = ಆಗ, <strong>ಜೀವಃ</strong> = ಜೀವನು, <strong>ಸರ್ವಜ್ಞಃ</strong> = ಸರ್ವಜ್ಞನೂ, <strong>ಚ</strong> = ಮತ್ತು, <strong>ಸರ್ವಕರ್ತಾ</strong> = ಸರ್ವಕರ್ತೃವೂ, <strong>ಭವಿಷ್ಯತಿ</strong> = ಆಗುತ್ತಾನೆ.</p>
    <p><strong>ಭಾವಾರ್ಥ</strong>: ಜೀವನು ‘ನಾನೇ ಈಶ್ವರನಾಗಿದ್ದೇನೆ’ ಎಂದು ವಿವೇಕದಿಂದ ತಿಳಿದಕೂಡಲೇ ತಾನೇ ಸರ್ವಜ್ಞನೂ ಸರ್ವಶಕ್ತನೂ ಆಗಿಬಿಡುತ್ತಾನೆ.</p>
    <p><strong>ವಿವರಣೆ</strong>: ಜೀವಾತ್ಮನು ಯಾವಾಗಲೂ ಸುಖದುಃಖಗಳಲ್ಲಿ ಮುಳುಗಿ ಸಂಕಟಪಡುತ್ತಾ ನರಳುತ್ತಾ ಒದ್ದಾಡುತ್ತಿದ್ದಾನಲ್ಲವೆ? ಇದೇ ಜೀವನ ಸಂಸಾರವು. ಇದರಿಂದ ಜೀವಾತ್ಮನಿಗೆ ಬಿಡುಗಡೆ ಯಾವಾಗ? ಎಂದರೆ, ತನ್ನ ನೈಜಸ್ವರೂಪವನ್ನು ತಿಳಿದಾಗ! ತಾನು ಈ ದೇಹಾದಿಗಳು ಅಲ್ಲವೆಂದೂ, ತಾನು ನಿಜವಾಗಿ ಪರಬ್ರಹ್ಮ ಸ್ವರೂಪನೇ ಎಂದೂ ಯಾವಾಗ ಜೀವನು ತಿಳಿಯುತ್ತಾನೆಯೋ, ಆ ಕೂಡಲೇ ಇವನ ಸಂಸಾರಿತ್ವವು ದೂರವಾಗಿಬಿಡುತ್ತದೆ. ಇವನೇ ಸರ್ವಜ್ಞನೂ ಸರ್ವಶಕ್ತನೂ, ಸರ್ವಕರ್ತೃವೂ ಆದ ಬ್ರಹ್ಮವಾಗಿಬಿಡುತ್ತಾನೆ. ಜೀವನು ಹೊಸದಾಗಿ ಬ್ರಹ್ಮ ಸ್ವರೂಪನಾಗಬೇಕಾಗಿಲ್ಲ , ಆಗುವುದೂ ಇಲ್ಲ ; ತನ್ನ ನೈಜಸ್ವರೂಪವನ್ನೇ ವಿದ್ಯೆಯಿಂದ ಅರ್ಥಮಾಡಿಕೊಳ್ಳುತ್ತಾನೆ ಎಂದರ್ಥ. ಅವಿದ್ಯಾನಿವೃತ್ತಿಯಿಂದ ಸಂಸಾರಿತ್ವನಿವೃತ್ತಿಯು. ದೇಹಾಧ್ಯಾಸದಿಂದ ದುಃಖ, ಆತ್ಮೈಕತ್ವಜ್ಞಾನದಿಂದ ದುಃಖನಿವೃತ್ತಿಯು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಮ್ ಉಪಾಸನಮರ್ಮವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಉಪಾಸನಸತತ್ತ್ವಜ್ಞಂ ಭೇದದರ್ಶನವರ್ಜಿತಮ್।<br/>ಅಭೇದಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೧</strong></div>
  <div>
    <p><strong><span class="en">102.</span></strong> ಉಪಾಸನೆಯಲ್ಲಿ ಭೇದದರ್ಶನ</p>
  </div>
  <div>ಅನ್ಯೋಽಸಾವಿತಿ ವಾಕ್ಯೇನ ವ್ಯಾಖ್ಯೋಪಾಸಾಪದಸ್ಯ ತು।<br/>ಭೇದದರ್ಶನಮೇವಾತಃ ಉಪಾಸ್ತೇ ಇತಿ ಭಣ್ಯತೇ॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೫೬೨</p>
    <p><strong>ಅನ್ವಯಾರ್ಥ</strong>: <strong>‘ಅನ್ಯೋ ಅಸೌ’ ಇತಿ ವಾಕ್ಯೇನ</strong> = ‘ಅನ್ಯೋ ಅಸೌ’ ‘ಅವನು ಬೇರೆ, ನಾನು ಬೇರೆ’ ಎಂದು ತಿಳಿದು, ಎಂಬ ವಾಕ್ಯ ದಿಂದಲೇ, <strong>ಉಪಾಸಾಪದಸ್ಯ</strong> = ಉಪಾಸನೆ ಎಂಬ ಪದಕ್ಕೆ, <strong>ವ್ಯಾಖ್ಯಾ</strong> = ಅರ್ಥವನ್ನು ಹೇಳಿದಂತಾಯಿತು. <strong>ಅತಃ</strong> = ಆದ್ದರಿಂದ, <strong>ಉಪಾಸ್ತೇ ಇತಿ</strong> = ಉಪಾಸನೆ ಮಾಡುತ್ತಾನೆ ಎಂದರೆ, <strong>ಭೇದದರ್ಶನಮ್ ಏವ ಭಣ್ಯತೇ</strong> = ಭೇದಜ್ಞಾನವನ್ನೇ ಹೇಳಿದಂತಾಗುತ್ತದೆ.</p>
    <p><strong>ಭಾವಾರ್ಥ</strong>: ಯಾವುದೇ ಉಪಾಸನೆಯಲ್ಲಿ ಉಪಾಸಕ ಹಾಗೂ ಉಪಾಸ್ಯಗಳಿಗೆ ಭೇದವಿರುವುದರಿಂದ ಉಪಾಸನೆಗಳೆಲ್ಲವೂ ಭೇದಜ್ಞಾನವೇ ಆಗಿರುತ್ತವೆ.</p>
    <p><strong>ವಿವರಣೆ</strong>: <strong>ಅಥ ಯೋಽನ್ಯಾಂ ದೇವತಾಮ್ ಉಪಾಸ್ತೇ ಅನ್ಯೋಽಸೌ</strong><strong>ಅನ್ಯೋಽಹಮಸ್ಮೀತಿ</strong>, ಇನ್ನು, ‘ಯಾವನು ಆ ದೇವತೆಯೇ ಬೇರೆ ನಾನೇ ಬೇರೆ ಎಂದು ತಿಳಿದು ಬೇರೆಯ ದೇವತೆಯನ್ನು ಉಪಾಸನೆಮಾಡುತ್ತಾನೆಯೋ’ ಎಂಬ ಶ್ರುತಿವಾಕ್ಯದಲ್ಲಿ ಉಪಾಸನೆ ಎಂದರೆ <strong>ಭೇದಜ್ಞಾನ</strong> ಎಂದೇ ಸಿದ್ಧವಾಗುತ್ತದೆ. ಉಪಾಸನೆಗಳೆಲ್ಲವೂ ಭೇದಜ್ಞಾನದಲ್ಲಿಯೇ ನೆಲೆನಿಂತಿರುತ್ತವೆ. ತಾನು ಒಬ್ಬ ಉಪಾಸಕ, ಆ ದೇವತೆಯು ಉಪಾಸ್ಯ; ನಾನು ಪರಿಚ್ಛಿನ್ನನು, ಆ ಉಪಾಸ್ಯದೇವತೆಯು ದೊಡ್ಡದು ಎಂದು ತಿಳಿದೇ ಉಪಾಸನೆಮಾಡುತ್ತಾನಲ್ಲವೆ? ನಾನೊಬ್ಬ ಸಾಮಾನ್ಯ, ಆ ಉಪಾಸ್ಯದೇವತೆಯು ಸರ್ವಶಕ್ತ ಎಂದು ಭಾವಿಸಿ ಉಪಾಸನೆ ಮಾಡುತ್ತಾನಾದ್ದರಿಂದ ಉಪಾಸನೆಯು ಆತ್ಮಜ್ಞಾನವಲ್ಲವೆಂಬದನ್ನು ನಾವು ಮರೆಯಬಾರದು. </p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಕರ್ಮಯೋಗಮರ್ಮವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಕರ್ಮಯೋಗಾದ್ಯನುಷ್ಠಾನಾತ್ ಚಿತ್ತಶುದ್ಧಿರ್ಭವಿಷ್ಯತಿ।<br/>ಕರ್ಮಯೋಗರಹಸ್ಯಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೨</strong></div>
  <div>
    <p><strong><span class="en">103.</span></strong> ಕರ್ಮಯೋಗದಿಂದ ಚಿತ್ತಶುದ್ಧಿ</p>
  </div>
  <div>ನಿತ್ಯಕರ್ಮಾದ್ಯನುಷ್ಠಾನಾತ್ ಶುದ್ಧಾಂತಃಕರಣಃ ಪುಮಾನ್।<br/>ವಿರಕ್ತಶ್ಚಾಗ್ರಜಾಲ್ಲಾಭಾತ್ ಸ್ವಪ್ನಪುತ್ರಾದಿಲಾಭವತ್॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೬</p>
    <p><strong>ಅನ್ವಯಾರ್ಥ</strong>: <strong>ಪುಮಾನ್</strong> = ಮಾನವನು, <strong>ನಿತ್ಯಕರ್ಮ ಆದಿ ಅನುಷ್ಠಾನಾತ್</strong> = ನಿತ್ಯಕರ್ಮಾದಿಗಳ ಅನುಷ್ಠಾನದಿಂದ, <strong>ಶುದ್ಧ ಅಂತಃಕರಣಃ</strong> = ಶುದ್ಧವಾದ ಅಂತಃಕರಣವುಳ್ಳವನಾಗಿ, <strong>ಅಗ್ರಜಾತ್</strong> = ಕರ್ಮಗಳಿಂದ ಉಂಟಾದ, <strong>ಲಾಭಾತ್</strong> = ಲಾಭದಿಂದಲೂ, <strong>ಸ್ವಪ್ನಪುತ್ರ ಆದಿ ಲಾಭವತ್</strong> = ಕನಸಲ್ಲಿ ಹುಟ್ಟಿದ ಮಗನ ಲಾಭದಂತೆ ಈ ಕರ್ಮಗಳ ಫಲಗಳೂ ಅನಿತ್ಯವೆಂದು ತಿಳಿದು, <strong>ವಿರಕ್ತಃ</strong> = ವಿರಕ್ತನಾಗಬೇಕು.</p>
    <p><strong>ಭಾವಾರ್ಥ</strong>: ನಿತ್ಯಕರ್ಮಗಳನ್ನು ಭಗವದರ್ಪಣಬುದ್ಧಿಯಿಂದ ಕರ್ಮಯೋಗವನ್ನಾಗಿ ಮಾಡಿದರೆ ಅದರಿಂದ ಸಾಧಕನಿಗೆ ಚಿತ್ತಶುದ್ಧಿ ಉಂಟಾಗುತ್ತದೆ. ಕರ್ಮಫಲಗಳೆಲ್ಲವೂ ಕನಸಿನಲ್ಲಿ ಹುಟ್ಟಿದ ಪುತ್ರನಂತೆಯೇ ಅಸತ್ಯವಾದವುಗಳು ಎಂದು ತಿಳಿದು ಆ ಅನಿತ್ಯಫಲಗಳಿಂದ ವಿರಕ್ತನಾಗಿ ವಿವೇಕಿಯು ಮುಮುಕ್ಷುವಾಗಬೇಕು.</p>
    <p><strong>ವಿವರಣೆ</strong>: ಕಾಮ್ಯಕರ್ಮಗಳನ್ನು ಬಿಟ್ಟು ಸಾಧಕನು ನಿತ್ಯಕರ್ಮಗಳನ್ನು ಕರ್ಮಯೋಗವನ್ನಾಗಿ ಮಾಡಬೇಕು. ಮಾಡುವ ಕರ್ಮಗಳನ್ನು ಈಶ್ವರಾರ್ಪಣ ಬುದ್ಧಿಯಿಂದ ಮಾಡಬೇಕು, ಕರ್ತೃತ್ವಭೋಕ್ತೃತ್ವ ಬುದ್ಧಿಯನ್ನು ಬಿಟ್ಟು ಸಮತ್ವಬುದ್ಧಿಯಿಂದ ಮಾಡಬೇಕು. ದ್ವಂದ್ವರಹಿತನಾಗಿ ಸಂತೋಷದಿಂದ ಕರ್ಮಗಳನ್ನು ಮಾಡಬೇಕು. ಅದರಿಂದ ಚಿತ್ತಶುದ್ಧಿ ಉಂಟಾಗಿ ಮುಮುಕ್ಷುವಿಗೆ ಜ್ಞಾನಪ್ರಾಪ್ತಿಗೆ ಅಧಿಕಾರವು ಪ್ರಾಪ್ತವಾಗುತ್ತದೆ. ಸ್ವಪ್ನದಲ್ಲಿ ಮಗನು ಹುಟ್ಟಿದರೂ ಅದು ಸುಳ್ಳೇ ಆಗಿರುವಂತೆ ಕರ್ಮಫಲಗಳೆಲ್ಲವೂ ಪರಮಾರ್ಥದೃಷ್ಟಿಯಿಂದ ಅನಿತ್ಯವೂ ಸುಳ್ಳೂ ಆಗಿರುತ್ತವೆ ಎಂದು ತಿಳಿದು ವಿವೇಕಿಯು ವಿರಕ್ತನಾಗಬೇಕು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಸಂಸಾರಬೀಜವಿದೂರಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಸಂಸಾರರಹಿತಂ ಧೀರಂ ಸರ್ವಾವಿದ್ಯಾನಿವರ್ತಕಮ್।<br/>ಆತ್ಮನಿಷ್ಠಂ ಬ್ರಹ್ಮನಿಷ್ಠಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೩</strong></div>
  <div>
    <p><strong><span class="en">104.</span></strong> ಅವಿದ್ಯೆಯಿಂದಲೇ ಸಂಸಾರ</p>
  </div>
  <div>ಸಂಸಾರಬೀಜಸಂಸ್ಥೋಽಯಂ ತದ್ಧಿಯಾ ಮುಕ್ತಿಮಿಚ್ಛತಿ।<br/>ಶಶೋ ನಿಮೀಲನೇನೇವ ಮೃತ್ಯುಂ ಪರಿಜಿಹೀರ್ಷತಿ॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೪-೧೬</p>
    <p><strong>ಅನ್ವಯಾರ್ಥ</strong>: <strong>ಸಂಸಾರಬೀಜಸಂಸ್ಥಃ</strong> = ಸಂಸಾರಕ್ಕೆ ಹೇತುವಾಗಿರುವ ಅಜ್ಞಾನದಲ್ಲಿಯೇ ಕುಳಿತುಕೊಂಡು, <strong>ಅಯಂ</strong> = ಈ ಜೀವಾತ್ಮನು, <strong>ತದ್ಧಿಯಾ</strong> = ಆ ಸಂಸಾರಬುದ್ಧಿಯಿಂದಲೇ, <strong>ಮುಕ್ತಿಂ</strong> = ಮೋಕ್ಷವನ್ನು, <strong>ಇಚ್ಛತಿ</strong> = ಬಯಸುತ್ತಾನೆ. ಇದಕ್ಕೊಂದು ದೃಷ್ಟಾಂತ: <strong>ಶಶಃ</strong> = ಮೊಲವು, <strong>ನಿಮೀಲನೇನ</strong> = ಕಣ್ಣನ್ನು ಮುಚ್ಚಿಕೊಳ್ಳುವುದರಿಂದ, <strong>ಮೃತ್ಯುಂ</strong> = ಮರಣವನ್ನು, <strong>ಪರಿಜಿಹೀರ್ಷತಿ ಇವ</strong> = ತಪ್ಪಿಸಿಕೊಳ್ಳಲು ಇಚ್ಛಿಸುವಂತೆ.</p>
    <p><strong>ಭಾವಾರ್ಥ</strong>: ಮೊಲವು ತನ್ನ ಕಣ್ಣುಗಳನ್ನು ಮುಚ್ಚಿಕೊಂಡುಬಿಟ್ಟರೆ ತನ್ನನ್ನು ಬೇಡನು ಹಿಡಿಯುವುದಿಲ್ಲ , ತಾನು ಮರಣವನ್ನು ತಪ್ಪಿಸಿಕೊಳ್ಳಬಹುದು ಎಂದು ತಿಳಿಯುವಂತೆ ಅಜ್ಞಾನಿಯೂ ಕೂಡ ಅಜ್ಞಾನದಲ್ಲಿಯೇ ಕುಳಿತುಕೊಂಡು ಈ ಸಂಸಾರಬಂಧನದಿಂದ ತನ್ನನ್ನು ಬಿಡಿಸಿಕೊಳ್ಳಲು ಪ್ರಯತ್ನಿಸುತ್ತಾನೆ.</p>
    <p><strong>ವಿವರಣೆ</strong>: ಸಂಸಾರಬಂಧನಕ್ಕೆ ಅಜ್ಞಾನವೇ ಕಾರಣವಾದದ್ದು. ಅಜ್ಞಾನದಲ್ಲಿಯೇ ಕುಳಿತುಕೊಂಡು ಮುಕ್ತಿಯನ್ನು ಬಯಸುವಂಥದ್ದು ದಡ್ಡತನವಲ್ಲವೆ? ಮೊಲವು ತನ್ನ ಕಣ್ಣುಗಳನ್ನು ಮುಚ್ಚಿಕೊಂಡಮಾತ್ರಕ್ಕೆ ಅದನ್ನು ಬೇಡನು ಬಿಟ್ಟುಬಿಡುತ್ತಾನೆಯೆ? ಇಲ್ಲ; ಅದರಂತೆಯೇ ಅಜ್ಞಾನಿಯೂ ಅವಿದ್ಯೆಯಲ್ಲಿಯೇ ಕೂತುಕೊಂಡು, ಅವಿದ್ಯೆಯನ್ನೇ ಆರಾಧಿಸುತ್ತಾ ಅವಿದ್ಯೆಯನ್ನು ಕಳೆದುಕೊಳ್ಳುವ ಪ್ರಯತ್ನದಲ್ಲಿದ್ದಾನೆ. ಇದು ಖಂಡಿತವಾಗಿಯೂ ಸಾಧ್ಯವಿಲ್ಲ. ಸಂಸಾರಕ್ಕೆ ಬೀಜವಾದ ಅಜ್ಞಾನವು ಆತ್ಮಜ್ಞಾನದಿಂದಲೇ ನಾಶವಾಗಬೇಕು, ಬೇರೆ ದಾರಿಯಿಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಬ್ರಹ್ಮಲೋಕವಿರಕ್ತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಬ್ರಹ್ಮಲೋಕಾದಿಕಾರ್ಯೇಭ್ಯಃ ಸುವಿರಕ್ತಂ ವಿವೇಕಿನಮ್।<br/>ಬ್ರಹ್ಮಾತ್ಮಜ್ಞಾನಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೪</strong></div>
  <div>
    <p><strong><span class="en">105.</span></strong> ಬ್ರಹ್ಮಲೋಕವೂ ಅನಿತ್ಯವೇ</p>
  </div>
  <div>ಕರ್ತ್ರಾದಿಕಾರಕಾಪೇಕ್ಷಂ ವಿರಿಂಚಾಂತಫಲಪ್ರದಮ್।<br/>ವ್ಯಾಕೃತಂ ತದಶೇಷೇಣ ಶ್ರುತ್ಯಾ ವ್ಯಾಖ್ಯಾಯಿ ಯತ್ಪುರಾ॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೧೬೭</p>
    <p><strong>ಅನ್ವಯಾರ್ಥ</strong>: <strong>ಕರ್ತೃ ಆದಿ ಕಾರಕ ಅಪೇಕ್ಷಂ</strong> = ಕರ್ತೃ ಮುಂತಾದ ಕಾರಕಗಳ ಅಪೇಕ್ಷೆಯುಳ್ಳ, <strong>ವಿರಿಂಚ ಅಂತ ಫಲಪ್ರದಮ್</strong> = ಹಿರಣ್ಯಗರ್ಭಬ್ರಹ್ಮನ ವರೆಗಿನ ಫಲವನ್ನು ಕೊಡುವಂಥ ಸಾಧನಗಳನ್ನು, <strong>ತದಶೇಷೇಣ</strong> = ಅದೆಲ್ಲವೂ ಸಂಪೂರ್ಣವಾಗಿ, <strong>ವ್ಯಾಕೃತಂ</strong> = ವ್ಯಾಕೃತ ಪ್ರಪಂಚವೆಂದು, <strong>ಪುರಾ</strong> = ಹಿಂದೆಯೇ, <strong>ಶ್ರುತ್ಯಾ</strong> = ಶ್ರುತಿಯಿಂದ, <strong>ವ್ಯಾಖ್ಯಾಯಿ</strong> = ವಿವರವಾಗಿ ತಿಳಿಸಲ್ಪಟ್ಟಿರುತ್ತದೆ.</p>
    <p><strong>ಭಾವಾರ್ಥ</strong> : ಬ್ರಹ್ಮಲೋಕಕ್ಕೆ ಕರ್ಮೋಪಾಸನೆಗಳು ಸಾಧನಗಳು. ಇವುಗಳು ಕರ್ತೃ ಮುಂತಾದ ಕಾರಕಗಳನ್ನು ಬಯಸುತ್ತವೆ. ಇದರಿಂದ ಬ್ರಹ್ಮಲೋಕವೇ ದೊರಕಬಹುದು. ಆದರೆ ಇವಿಷ್ಟೂ ವ್ಯಾಕೃತ ಪ್ರಪಂಚದಲ್ಲಿಯೇ ಸೇರಿಹೋಗುತ್ತವೆ.</p>
    <p><strong>ವಿವರಣೆ</strong>: ಕರ್ತೃ, ಕರ್ಮ, ಕರಣ, ಸಂಪ್ರದಾನ, ಅಪಾದಾನ, ಅಧಿಕರಣ-ಕಾರಕಗಳಿಂದ ಕರ್ಮೋಪಾಸನೆಗಳು ಉಂಟಾಗಬೇಕು. ಈ ಕರ್ಮೋಪಾಸನೆಗಳಿಂದ ಬ್ರಹ್ಮಲೋಕವು ಪ್ರಾಪ್ತವಾಗುತ್ತದೆ. ಆದರೆ ಈ ಬ್ರಹ್ಮಲೋಕವೇನೂ ಮೋಕ್ಷವಲ್ಲ. ಇದೆಲ್ಲವೂ ವ್ಯಾಕೃತಜಗತ್ತಿನಲ್ಲಿಯೇ ಸೇರಿಹೋಗಿರುತ್ತದೆ. ಬ್ರಹ್ಮಲೋಕಫಲವೂ ಅನಿತ್ಯವೇ ಆಗಿರುತ್ತದೆ. ಉಪಾಸನೆಗಳಿಂದ ದೊರಕುವ ಫಲಗಳ ಪೈಕಿ ಅತ್ಯಂತ ಹೆಚ್ಚಿನ ಫಲವೆಂದರೆ ಬ್ರಹ್ಮಲೋಕವೇ ಹೌದು. ಈ ಬ್ರಹ್ಮಲೋಕದಲ್ಲಿ ಹಿರಣ್ಯಗರ್ಭನ ಜೊತೆಗೇ ವಾಸವಾಗಿರಲೂ ಬಹುದು. ಆದರೆ, ನೆನಪಿರಲಿ, ಈ ಬ್ರಹ್ಮಲೋಕವೂ ಶಾಶ್ವತವಲ್ಲ! ಈ ಬ್ರಹ್ಮಲೋಕ ರೂಪವಾದ ಫಲವನ್ನೂ ಶಾಸ್ತ್ರಗಳು ಅನಿತ್ಯವೆಂದೇ ಸಾರುತ್ತಿವೆ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಕರ್ಮಫಲವಿಮುಖಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಕರ್ಮಕಾರ್ಯಾಣಿ ಸರ್ವಾಣಿ ಹ್ಯನಿತ್ಯಾನಿ ನ ಸಂಶಯಃ।<br/>ಸರ್ವಕರ್ಮವಿದೂರಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೫</strong></div>
  <div>
    <p><strong><span class="en">106.</span></strong> ಕರ್ಮಫಲಗಳು ಅನಿತ್ಯ</p>
  </div>
  <div>ಪ್ರತ್ಯಕ್ಷಾಗಮಲಿಂಗೈರ್ಹಿ ಯದ್ಯತ್ಕರ್ಮೋದ್ಭವಂ ಫಲಮ್।<br/>ತತ್ ಕ್ಷಯಿಷ್ಣು ಇತಿ ವಿಜ್ಞಾಯ ವಿರಕ್ತೋ ನರಕಾದ್ ಯಥಾ॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೭</p>
    <p><strong>ಅನ್ವಯಾರ್ಥ</strong>: <strong>ಯತ್ ಯತ್ ಕರ್ಮೋದ್ಭವಂ ಫಲಮ್</strong> = ಕರ್ಮಗಳಿಂದ ಹುಟ್ಟಿದ ಏನೇನು ಫಲಗಳು ಉಂಟೋ, <strong>ತತ್</strong> = ಅದೆಲ್ಲವೂ, <strong>ಕ್ಷಯಿಷ್ಣು</strong> = ಅವಶ್ಯವಾಗಿ ನಾಶವಾಗಿಯೇ ಆಗುತ್ತವೆ, <strong>ಇತಿ</strong> = ಎಂಬುದನ್ನು, <strong>ಪ್ರತ್ಯಕ್ಷ ಆಗಮ</strong> <strong>ಲಿಂಗೈಃ</strong> = ಪ್ರತ್ಯಕ್ಷ , ಶಾಸ್ತ್ರ ಹಾಗೂ ಅನುಮಾನಗಳಿಂದ, <strong>ವಿಜ್ಞಾಯ</strong> = ಚೆನ್ನಾಗಿ ತಿಳಿದುಕೊಂಡು, <strong>ಯಥಾ ನರಕಾತ್ ತಥಾ</strong> = ನರಕದಿಂದ ಹೇಗೋ ಹಾಗೆ ಕರ್ಮಫಲಗಳಿಂದ, <strong>ವಿರಕ್ತಃ ಭವೇತ್</strong> = ವಿರಕ್ತನಾಗಬೇಕು.</p>
    <p><strong>ಭಾವಾರ್ಥ</strong>: ಕರ್ಮಗಳ ಫಲಗಳೆಲ್ಲವೂ ಅನಿತ್ಯವೇ ಆಗಿರುತ್ತವೆ ಎಂಬುದನ್ನು ಪ್ರತ್ಯಕ್ಷ ಶ್ರುತಿ ಮತ್ತು ಅನುಮಾನ ಪ್ರಮಾಣಗಳಿಂದ ವಿವೇಕಿಯಾದ ಸಾಧಕನು ತಿಳಿದುಕೊಳ್ಳಬೇಕು. ಅನಂತರ ನರಕದಿಂದ ಸಹಜವಾಗಿ ವಿರಕ್ತನಾಗುವಂತೆ ಕರ್ಮಫಲಗಳಿಂದಲೂ ಮುಮುಕ್ಷು ಸಾಧಕನು ವಿರಕ್ತನಾಗಬೇಕು.</p>
    <p><strong>ವಿವರಣೆ</strong>: ಸ್ವರ್ಗಾದಿ ಲೋಕಗಳೂ ಭೂಲೋಕದಂತೆಯೇ ಅನಿತ್ಯವೂ ದುಃಖಭೂಯಿಷ್ಠವೂ ಆಗಿರುತ್ತವೆ. ಸ್ವರ್ಗಾದಿಲೋಕಗಳಲ್ಲಿಯೂ ರಾಗದ್ವೇಷಗಳೂ ಸುಖದುಃಖಗಳೂ ಜನ್ಮಮರಣಗಳೂ ಇರುತ್ತವೆ. ಸ್ವರ್ಗಾದಿಲೋಕಗಳಲ್ಲಿಯೂ ಅಶಾಂತಿ, ಅತೃಪ್ತಿಗಳು ಇರುತ್ತವೆಯಲ್ಲವೆ? ಇದಕ್ಕೆ ಪ್ರತ್ಯಕ್ಷ , ಶ್ರುತಿ ಹಾಗೂ ಅನುಮಾನಗಳೇ ಪ್ರಮಾಣ. ಆದ್ದರಿಂದ ಈ ಅನಿತ್ಯಫಲಗಳಿಂದಲೂ ಮುಮುಕ್ಷುವು ವಿರಕ್ತನಾಗಿ ಆತ್ಮಜ್ಞಾನಪ್ರಾಪ್ತಿಗಾಗಿ ಪ್ರಯತ್ನಿಸಬೇಕು. ನರಕಲೋಕದಿಂದ ವಿರಕ್ತನಾಗುವಂತೆಯೇ ಸ್ವರ್ಗಲೋಕದಿಂದಲೂ ವಿರಕ್ತನಾಗಬೇಕು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಚಿತ್ತಶುದ್ಧಿಮಹತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ದೃಷ್ಟಸಂಸಾರತತ್ತ್ವಂ ಚ ತೀರ್ಣಸಂಸಾರಸಾಗರಮ್।<br/>ಶುದ್ಧಾಂತಃಕರಣಂ ಪ್ರಾಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೬</strong></div>
  <div>
    <p><strong><span class="en">107.</span></strong> ಚಿತ್ತಶುದ್ಧಿಯ ಮಹಿಮೆ</p>
  </div>
  <div>ಸಮ್ಯಕ್ ಸಂಶುದ್ಧಧಿಷಣಃ ಸಂಸಾರಂ ವೇತ್ತಿ ತತ್ತ್ವತಃ।<br/>ದೃಷ್ಟಸಂಸಾರತತ್ತ್ವಶ್ಚ ವೈರಾಗ್ಯಂ ಸಂಸೃತೇರ್ವ್ರಜೇತ್॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೯</p>
    <p><strong>ಅನ್ವಯಾರ್ಥ</strong>: <strong>ಸಮ್ಯಕ್ ಸಂಶುದ್ಧಧಿಷಣಃ</strong> = ಚೆನ್ನಾಗಿ, ಪೂರ್ಣವಾಗಿ ಅಂತಃಕರಣದ ಶುದ್ಧಿಯನ್ನು ಹೊಂದಿದವನು, <strong>ಸಂಸಾರಂ</strong> = ಸಂಸಾರವನ್ನು, <strong>ತತ್ತ್ವತಃ</strong> = ಇರುವಂತೆ ಸರಿಯಾಗಿ, <strong>ವೇತ್ತಿ</strong> = ತಿಳಿಯುತ್ತಾನೆ. <strong>ಚ</strong> = ಅನಂತರ, <strong>ದೃಷ್ಟಸಂಸಾರ ತತ್ತ್ವಃ</strong> = ಈ ಸಂಸಾರದ ಹಣೇಬರಹವನ್ನು ಚೆನ್ನಾಗಿ ಬಲ್ಲವನಾದರೆ, <strong>ಸಂಸೃತೇಃ</strong> = ಈ ದುಃಖರೂಪವಾದ ಸಂಸಾರದಿಂದ, <strong>ವೈರಾಗ್ಯಂ</strong> = ವೈರಾಗ್ಯವನ್ನು, <strong>ವ್ರಜೇತ್</strong> = ಹೊಂದಿಯಾನು.</p>
    <p><strong>ಭಾವಾರ್ಥ</strong>: ಶುದ್ಧವಾದ ಮನಸ್ಸಿನಿಂದ, ವಿವೇಕಯುಕ್ತವಾದ ಮನಸ್ಸಿನಿಂದ ನೋಡಿದಾಗ ಈ ಸಂಸಾರವು ಬರೀ ಮೃಗಮರೀಚಿಕೆಯಂತೆ ನೀರಸವೆಂದೂ, ದುಃಖಸ್ವರೂಪವೆಂದೂ ತಿಳಿಯುತ್ತದೆ. ಆಗ ಈ ಸಂಸಾರದಿಂದ ಸಾಧಕನು ತಾನಾಗಿಯೇ ಸಹಜವಾಗಿ ವಿರಕ್ತನಾಗುತ್ತಾನೆ, ಅನಂತರ ವೇದಾಂತವಿಚಾರವನ್ನೂ ಮಾಡುತ್ತಾನೆ.</p>
    <p><strong>ವಿವರಣೆ</strong>: ಚಿತ್ತಶುದ್ಧಿಯಾದರೆ ಅಂಥವನಿಗೆ ಈ ದುಃಖರೂಪವಾದ ಸಂಸಾರದ ಅಸಾರತೆಯೂ, ಅನಿತ್ಯತೆಯೂ ಚೆನ್ನಾಗಿ ಅರ್ಥವಾಗಿಬಿಡುತ್ತದೆ. ಅನಂತರ ಈ ಸಂಸಾರದಿಂದ ತಾನೇ ಸಹಜವಾಗಿ ವಿರಕ್ತನಾಗುತ್ತಾನೆ. ಒಮ್ಮೆ ವಿರಕ್ತನಾದನೆಂದರೆ ಅಂಥವನು ಪುನಃ ಈ ಸಂಸಾರದಲ್ಲಿ ಸಿಕ್ಕಿಕೊಳ್ಳಲು ಇಷ್ಟಪಡುವುದಿಲ್ಲ. ವಿರಕ್ತನಾದಮೇಲೆ ನಿತ್ಯವೂ ಅಭಯವೂ ಅದ್ವಿತೀಯವೂ ಮಂಗಳವೂ ಆದ ಪ್ರತ್ಯಗಾತ್ಮನನ್ನು ತಿಳಿಯಲು ಪ್ರಯತ್ನಿಸುತ್ತಾನೆ. ಅಂತೂ ಮುಮುಕ್ಷುಸಾಧಕನಿಗೆ ಚಿತ್ತಶುದ್ಧಿಯು ಅತ್ಯಂತಪ್ರಧಾನವಾದದ್ದು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ವರ್ಣಾಭಿಮಾನರಹಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ವರ್ಣಾಭಿಮಾನರಹಿತಂ ಕರ್ಮಾತೀತಂ ತಪಸ್ವಿನಮ್।<br/>ಬ್ರಹ್ಮನಿಷ್ಠಂ ಜ್ಞಾನಿರಾಜಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೭</strong></div>
  <div>
    <p><strong><span class="en">108.</span></strong> ಅಧ್ಯಾಸದಿಂದಲೇ ಕರ್ಮಪ್ರವೃತ್ತಿ</p>
  </div>
  <div>ಬ್ರಾಹ್ಮಣ್ಯಾದ್ಯಾತ್ಮಕೇ ದೇಹೇ ಲಾತ್ವಾ ನಾ<strong>ಽಽ</strong>ತ್ಮೇತಿ ಭಾವನಾಮ್।<br/>ಶ್ರುತೇಃ ಕಿಂಕರತಾಮೇತಿ ವಾಙ್ಮನಃಕಾಯಕರ್ಮಸು॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೧-೩೯</p>
  </div>
  <div>
    <p><strong>ಅನ್ವಯಾರ್ಥ</strong>: <strong>ಬ್ರಾಹ್ಮಣ್ಯ ಆದಿ ಆತ್ಮಕೇ</strong> = ಬ್ರಾಹ್ಮಣ್ಯವೇ ಮುಂತಾದ ರೂಪವಾಗಿರುವ, <strong>ದೇಹೇ</strong> = ಶರೀರದಲ್ಲಿ, <strong>ಆತ್ಮಾ ಇತಿ</strong> = ನಾನು ಎಂಬ, <strong>ಭಾವನಾಮ್</strong> = ಬುದ್ಧಿಯನ್ನು, <strong>ಲಾತ್ವಾ</strong> = ಮಾಡಿಕೊಂಡು, <strong>ನಾ</strong> = ನರನು ಅಂದರೆ ಮನುಷ್ಯನು, <strong>ವಾಙ್ಮನಃ</strong> <strong>ಕಾಯಕರ್ಮಸು</strong> = ವಾಚಿಕ ಕಾಯಿಕ ಹಾಗೂ ಮಾನಸಿಕ ಕರ್ಮಗಳಲ್ಲಿ ತೊಡಗಿದವನಾಗಿ, <strong>ಶ್ರುತೇಃ</strong> = ವೇದಕ್ಕೆ, <strong>ಕಿಂಕರತಾಮ್</strong> = ಅಡಿಯಾಳಾಗಿರುವಿಕೆಯನ್ನು, <strong>ಏತಿ</strong> = ಹೊಂದಿರುತ್ತಾನೆ.</p>
  </div>
  <div>
    <p><strong>ಭಾವಾರ್ಥ</strong> : ಮಾನವನು ಈ ಮಾಂಸಮಯವಾದ ಶರೀರವನ್ನೇ ನಾನೆಂದು ತಿಳಿದು, ನಾನು ಬ್ರಾಹ್ಮಣ, ಕ್ಷತ್ರಿಯ, ವೈಶ್ಯನೆಂದು ಭ್ರಮಿಸಿ, ವೇದೋಕ್ತಕರ್ಮಗಳಲ್ಲಿ ತೊಡಗಿ ವೇದವಾಕ್ಯಗಳಿಗೆ ದಾಸನಾಗಿರುತ್ತಾನೆ.</p>
  </div>
  <div>
    <p><strong>ವಿವರಣೆ</strong>: ವೇದಾಂತದ ಸಂದೇಶದಂತೆ ಪ್ರತಿಯೊಬ್ಬ ಮಾನವನೂ ಪರಬ್ರಹ್ಮವೇ ಆಗಿರುತ್ತಾನೆ. ಮಾಂಸಮಯವಾದ ಈ ಶರೀರವು ಆತ್ಮನಲ್ಲವೇ ಅಲ್ಲ ; ಆದರೆ ಈ ರಹಸ್ಯವನ್ನು ಅರಿಯದೇ ಈ ಶರೀರವನ್ನೇ ನಾನೆಂದು ಭ್ರಮಿಸಿ, ಬ್ರಾಹ್ಮಣ್ಯಾದಿ ಈ ದೇಹವನ್ನೇ ತಾನೆಂದು ತಪ್ಪಾಗಿ ತಿಳಿದುಕೊಂಡು, ಅಜ್ಞಾನದಿಂದ ಆಯಾ ಕರ್ಮಗಳನ್ನು ಮಾಡುತ್ತಾ ಸಂಸಾರಚಕ್ರದಲ್ಲಿ ಸಿಕ್ಕಿಕೊಂಡು ಮನುಷ್ಯನು ಸಂಕಟಪಡುತ್ತಿದ್ದಾನೆ. ಆತ್ಮನಲ್ಲಿ ಈ ವರ್ಣಾಶ್ರಮಾದಿಭೇದಗಳಾವುವೂ ಇಲ್ಲ. ಶುದ್ಧನಾದ ಈ ಆತ್ಮನೇ ತಾನೆಂದು ತಿಳಿದ ಆತ್ಮಜ್ಞಾನಿಯು ವೇದ ಗಳಿಗಾಗಲೀ ಕರ್ಮಗಳಿಗಾಗಲೀ ಎಂದೆಂದೂ ದಾಸನಾಗಲಾರನು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಸಾಕ್ಷಿತ್ವಧರ್ಮವರ್ಜಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಕೂಟಸ್ಥಂ ಪ್ರತ್ಯಗಾತ್ಮಾನಂ ಸರ್ವದ್ವೈತವಿವರ್ಜಿತಮ್।<br/>ಸಾಕ್ಷಿತ್ವಸಾಕ್ಷಿಣಂ ಪ್ರಾಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೮</strong></div>
  <div><strong><span class="en">109.</span></strong> ಸಾಕ್ಷಿತ್ವವೂ ಪರಮಾರ್ಥವಲ್ಲ</div>
  <div>ಕೂಟಸ್ಥಸ್ಯ ನ ಸಾಕ್ಷಿತ್ವಂ ದ್ವಿತೀಯಾಸಂಗತೇರ್ಭವೇತ್।<br/>ನಾಶಿನೋಽಪಿ ನ ಸಾಕ್ಷಿತ್ವಂ ನಾಶೇನಾವ್ಯತಿರೇಕತಃ॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೩೭೬</p>
    <p><strong>ಅನ್ವಯಾರ್ಥ</strong>: <strong>ಕೂಟಸ್ಥಸ್ಯ</strong> = ಕೂಟಸ್ಥನಾದ ಆತ್ಮನಿಗೆ, <strong>ಸಾಕ್ಷಿತ್ವಂ</strong> = ಸಾಕ್ಷಿತ್ವವು, <strong>ನ ಭವೇತ್</strong> = ಹೊಂದಲಾರದು. <strong>ದ್ವಿತೀಯ ಅಸಂಗತೇಃ</strong> = ಏಕೆಂದರೆ ಅದ್ವಿತೀಯನಾದ ಆತ್ಮನಿಗಿಂತ ಭಿನ್ನವಾಗಿ ಸಾಕ್ಷ್ಯವೆಂಬ ಎರಡನೆಯ ವಸ್ತುವೇ ಇರುವುದಿಲ್ಲವಾದ್ದರಿಂದ, <strong>ಅಪಿ</strong> = ಮತ್ತು, <strong>ನಾಶಿನಃ</strong> = ನಾಶವುಳ್ಳ ಯಾವುದೇ ವಸ್ತುವಿಗೂ, <strong>ಸಾಕ್ಷಿತ್ವಂ ನ</strong> = ಸಾಕ್ಷಿತ್ವವು ಹೊಂದಲಾರದು. ಏಕೆಂದರೆ <strong>ನಾಶೇನ ಅವ್ಯತಿರೇಕತಃ</strong> = ಅಂಥ ವಸ್ತುವಿಗೆ ನಾಶವೆಂಬುದು ಬಿಟ್ಟುಹೋಗಿಲ್ಲವಾದ್ದರಿಂದ.</p>
    <p><strong>ಭಾವಾರ್ಥ</strong>: ಆತ್ಮನಿಗೆ ಸಾಕ್ಷಿತ್ವವೂ ಪರಮಾರ್ಥಸ್ವರೂಪವಲ್ಲ. ಏಕೆಂದರೆ ಆತ್ಮನಿಗಿಂತ ಭಿನ್ನವಾಗಿ ಸಾಕ್ಷ್ಯ ಎಂಬುದೊಂದು ಇಲ್ಲವಾದ್ದರಿಂದ; ಇನ್ನು ಜೀವಾತ್ಮನಿಗೋ, ಎಂದರೆ ಅವನಿಗೂ ಸಾಕ್ಷಿತ್ವವು ಹೊಂದಲಾರದು. ಏಕೆಂದರೆ ಉಪಾಧಿಗಳಿಗೆ ಅಂಟುಕೊಂಡಿರುವ ಇವನಿಗೆ ನಾಶವಾಗುವುದೇ ಸ್ವಭಾವವಾಗಿರುತ್ತದೆ.</p>
    <p><strong>ವಿವರಣೆ</strong>: ವೇದಾಂತಗಳಲ್ಲಿ ಆತ್ಮನನ್ನು <strong>ಸಾಕ್ಷೀ</strong> ಎಂದು ಕರೆದಿರು ತ್ತಾರೆ. <strong>ಸಾಕ್ಷೀ</strong> ಎಂದರೆ ನೇರವಾಗಿ ನೋಡುವವನು ಎಂದರ್ಥ. ಪರಮಾರ್ಥದೃಷ್ಟಿಯಿಂದ ನಿಜವಾಗಿ ನೋಡಿದರೆ ಆತ್ಮನಲ್ಲಿ ಸಾಕ್ಷಿತ್ವವೂ ಹೊಂದುವುದಿಲ್ಲ. ಏಕೆಂದರೆ ಆತ್ಮನಿಗಿಂತ ಭಿನ್ನವಾಗಿ <strong>ಸಾಕ್ಷ್ಯ</strong> ಎಂಬುದೇ ಇಲ್ಲ! ಇನ್ನು ವಿನಾಶಿಯಾದ ಜೀವಾತ್ಮನಿಗೂ ಸಾಕ್ಷಿತ್ವವು ಹೊಂದುವುದಿಲ್ಲ. ಹೀಗೆ ಆತ್ಮನಲ್ಲಿ ಸಾಕ್ಷಿತ್ವವೆಂಬುದು ಅಧ್ಯಾರೋಪದೃಷ್ಟಿಯಿಂದಲೇ ಹೊರತು ಸ್ವರೂಪದಿಂದಲ್ಲ. ಕೇವಲ ಚಿನ್ಮಾತ್ರಸ್ವರೂಪನಾದ ಆತ್ಮನಲ್ಲಿ ಯಾವ ಆಕಾರ ವಿಕಾರಗಳೂ ಹೊಂದುವುದಿಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ತ್ಯಾಗಮಹತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ತ್ಯಾಗಾದೇವ ಪರಾ ಶಾಂತಿಃ ತ್ಯಾಗಾದೇವ ಕೃತಾರ್ಥತಾ।<br/>ಭೋಗತ್ಯಾಗಮಹತ್ತ್ವಜ್ಞಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೧೯</strong></div>
  <div>
    <p><strong><span class="en">110.</span></strong> ತ್ಯಾಗದಿಂದಲೇ ಮುಕ್ತಿ</p>
  </div>
  <div>ತ್ಯಾಗ ಏವ ಹಿ ಸರ್ವೇಷಾಂ ಮೋಕ್ಷಸಾಧನಮುತ್ತಮಮ್।<br/>ತ್ಯಜತೈವ ಹಿ ತಜ್ಜ್ಞೇಯಂ ತ್ಯಕ್ತುಃ ಪ್ರತ್ಯಕ್ಪರಂ ಪದಮ್॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೦</p>
    <p><strong>ಅನ್ವಯಾರ್ಥ</strong>: <strong>ಸರ್ವೇಷಾಂ ಸಾಧನಾನಾಂ</strong> = ಎಲ್ಲ ಸಾಧನಗಳ ಪೈಕಿ, <strong>ಮೋಕ್ಷ ಸಾಧನಂ</strong> = ಮೋಕ್ಷಕ್ಕೆ ಸಾಧನವಾದದ್ದು, <strong>ತ್ಯಾಗಃ ಏವ</strong> = ತ್ಯಾಗವೇ, <strong>ಉತ್ತಮಂ ಹಿ</strong> = ಅತ್ಯಂತ ಶ್ರೇಷ್ಠವಾದದ್ದು. ಏಕೆಂದರೆ, <strong>ತ್ಯಕ್ತುಃ</strong> = ತ್ಯಾಗಮಾಡುವವನ, <strong>ಪ್ರತ್ಯಕ್</strong> = ಒಳಗಿರುವ, <strong>ಪರಂ</strong> = ಶ್ರೇಷ್ಠವಾದ, <strong>ತತ್</strong> <strong>ಪದಂ</strong> = ಸ್ವರೂಪವೇ ಆಗಿರುವಂಥ ಆ ಬ್ರಹ್ಮ ತತ್ತ್ವವು, <strong>ತ್ಯಜತಾ ಏವ</strong> = ತ್ಯಾಗಮಾಡುವವನಿಂದಲೇ, <strong>ಜ್ಞೇಯಂ</strong> = ತಿಳಿಯಲ್ಪಡತಕ್ಕದ್ದಾಗಿರುತ್ತದೆ.</p>
    <p><strong>ಭಾವಾರ್ಥ</strong>: ಮುಕ್ತಿಗೆ ಶಾಸ್ತ್ರಗಳಲ್ಲಿ ಅನೇಕ ಸಾಧನಗಳನ್ನು ಹೇಳಿದ್ದಾರೆ. ಆ ಎಲ್ಲಾ ಸಾಧನಗಳಿಗಿಂತಲೂ ತ್ಯಾಗವೇ ಶ್ರೇಷ್ಠವಾದದ್ದು. ಏಕೆಂದರೆ ತ್ಯಾಗಿಯ ಪ್ರತ್ಯಗಾತ್ಮ ಸ್ವರೂಪವನ್ನು ತ್ಯಾಗಿಯೇ ತ್ಯಾಗದಿಂದಲೇ ಅರಿಯಬಲ್ಲನು!</p>
    <p><strong>ವಿವರಣೆ</strong>: ವೇದಶಾಸ್ತ್ರಗಳಲ್ಲಿ ಯಜ್ಞ , ದಾನ, ತಪಸ್ಸು, ಜಪ, ಧ್ಯಾನ, ತ್ಯಾಗ—ಮುಂತಾಗಿ ಅನೇಕ ಸಾಧನಗಳನ್ನು ಹೇಳಿರುತ್ತಾರೆ. ಹೌದು, ಇವುಗಳೆಲ್ಲವೂ ಮುಕ್ತಿಗೆ ಪರಂಪರಾಸಾಧನವೇ ಆಗಿರುತ್ತವೆ. ಆದರೆ ಈ ಎಲ್ಲ ಸಾಧನಗಳಿಗಿಂತಲೂ ತ್ಯಾಗವೇ ಆತ್ಮದರ್ಶನಕ್ಕೆ ಶ್ರೇಷ್ಠವಾದ ಸಾಧನವಾಗಿರುತ್ತದೆ. ತ್ಯಾಗಿಯಾದ ಸಾಧಕನು ತ್ಯಾಗದಿಂದಲೇ ಶಾಂತಿಯನ್ನು ಹೊಂದುತ್ತಾನೆ. ಅವಿದ್ಯಾಕಾಮಕರ್ಮಸಾಧನಗಳನ್ನು ಬಿಡುತ್ತಾ ಬಿಡುತ್ತಲೇ ತ್ಯಾಗಿಯು ಆತ್ಮಜ್ಞಾನವನ್ನೂ ಮುಕ್ತಿಯನ್ನೂ ಸುಲಭವಾಗಿ ಹೊಂದುತ್ತಾನೆ. ತ್ಯಾಗಿಯ ಸ್ವರೂಪವೇ ಆಗಿರುವ ಮುಕ್ತಿಯು ತ್ಯಾಗದಿಂದಲೇ ಪ್ರಾಪ್ತವಾಗುತ್ತದೆ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div><span class="en">f</span>ಓಮ್ ಅವಿದ್ಯಾಸ್ವರೂಪವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಅವಿದ್ಯಾ ಹ್ಯಾತ್ಮನೋಽಜ್ಞಾನಂ ದುಃಖಸಂಸಾರಕಾರಣಮ್।<br/>ಮುಕ್ತಿಸ್ತ್ವವಿದ್ಯಾಹಾನಿಃ ಸ್ಯಾತ್ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೦</strong></div>
  <div>
    <p><strong><span class="en">111.</span></strong> ವೇದಾಂತಗಳ ಸಾರ</p>
  </div>
  <div>ಐಕಾತ್ಮ್ಯಾಪ್ರತಿಪತ್ತಿರ್ಯಾ ಸ್ವಾತ್ಮಾನುಭವಸಂಶ್ರಯಾ।<br/>ಸಾಽವಿದ್ಯಾ ಸಂಸೃತೇರ್ಬೀಜಂ ತನ್ನಾಶೋ ಮುಕ್ತಿರಾತ್ಮನಃ॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೧-೭</p>
  </div>
  <div>
    <p><strong>ಅನ್ವಯಾರ್ಥ</strong>: <strong>ಸ್ವ ಆತ್ಮಾನುಭವಸಂಶ್ರಯಾ</strong> = ತನ್ನ ಸ್ವಂತ ಅನುಭವದಲ್ಲಿಯೇ ಇರುವಂಥ, <strong>ಯಾ</strong> = ಯಾವ, <strong>ಐಕ್ಯಾತ್ಮ್ಯ ಅಪ್ರತಿಪತ್ತಿಃ</strong> = ಐಕಾತ್ಮ್ಯದ ಅಜ್ಞಾನವೆಂಬುದುಂಟೋ, <strong>ಸಾ</strong> = ಅದೇ, <strong>ಅವಿದ್ಯಾ</strong> = ಅವಿದ್ಯೆಯು, <strong>ಸಂಸೃತೇಃ</strong> = ಸಂಸಾರಕ್ಕೆ, <strong>ಬೀಜಮ್</strong> = ಬೀಜವಾದದ್ದು ಇದೇ; <strong>ತನ್ನಾಶಃ</strong> = ಆ ಅವಿದ್ಯೆಯ ನಾಶವೇ, <strong>ಆತ್ಮನಃ</strong> = ಆತ್ಮನಿಗೆ, <strong>ಮುಕ್ತಿಃ</strong> = ಮುಕ್ತಿಯಾಗಿರುತ್ತದೆ.</p>
  </div>
  <div>
    <p><strong>ಭಾವಾರ್ಥ</strong>: ಏಕಾತ್ಮತ್ವವನ್ನು ಸರಿಯಾಗಿ ತಿಳಿಯದಿರುವುದೇ ಅವಿದ್ಯೆಯು. ಇದು ಎಲ್ಲರ ಅನುಭವದಲ್ಲೂ ಇರುತ್ತದೆ. ಈ ಅವಿದ್ಯೆಯಿಂದಲೇ ಸಂಸಾರವು. ಅವಿದ್ಯಾನಾಶವೇ ಮುಕ್ತಿಯು.</p>
  </div>
  <div>
    <p><strong>ವಿವರಣೆ</strong>: ಈ ಒಂದು ಶ್ಲೋಕದಲ್ಲಿ ವೇದಾಂತದ ಸಾರವನ್ನೇ ಹೇಳಿದ್ದಾರೆ. ಆತ್ಮನ ಸ್ವರೂಪವನ್ನು ಸರಿಯಾಗಿ ತಿಳಿಯದಿರುವುದೇ ಅವಿದ್ಯೆಯು. ಅವಿದ್ಯೆಯೆಂದರೆ ‘ನಾನು ಬ್ರಹ್ಮಸ್ವರೂಪನೇ’ ಎಂದು ತಿಳಿಯದಿರುವುದು. ಹಾಗೂ ತನ್ನನ್ನು ಸಂಸಾರಿಯಾದ ಜೀವಾತ್ಮನೆಂದು ತಿಳಿದಿರುವುದೂ ಅವಿದ್ಯೆಯೇ. ಈ ಅವಿದ್ಯೆಯಿಂದಲೇ ಜೀವಾತ್ಮನಿಗೆ ಜನ್ಮಮರಣರೂಪವಾದ ಸಂಸಾರವು ಉಂಟಾಗಿರುತ್ತದೆ.</p>
  </div>
  <div>
    <p>ಈ ಅವಿದ್ಯೆಯನ್ನು ಕಳೆದುಕೊಳ್ಳುವುದೇ ಮುಕ್ತಿಯು. ಅವಿದ್ಯಾನಿವೃತ್ತಿಗೇ ಮೋಕ್ಷವೆಂದೂ ಹೆಸರು. ಸೂರ್ಯೋದಯಕ್ಕೇ ಅಂಧಕಾರನಿವೃತ್ತಿ ಎಂದೂ ಹೆಸರಲ್ಲವೇ? ಆತ್ಮವಿದ್ಯೆಯಿಂದ ಅವಿದ್ಯೆಯು ನಿವೃತ್ತಿಯಾದರೆ ಅದೇ ಮುಕ್ತಿಯು, ಅದೇ ಅಮೃತತ್ವವು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಬಾಧಿತಾಜ್ಞಾನಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಅಜ್ಞಾನೇ ಬಾಧಿತೇ ನೂನಂ ನಿವೃತ್ತಿಃ ಸರ್ವಕರ್ಮಣಾಮ್।<br/>ಅವಿದ್ಯಾದೋಷನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೧</strong></div>
  <div>
    <p><strong><span class="en">112.</span></strong> ವಿದ್ಯೆಯಿಂದ ಕಾಮಕರ್ಮಗಳ ನಾಶ</p>
  </div>
  <div>ಅತೋಽವಿದ್ಯಾನಿರೋಧೇ ಸ್ಯಾನ್ನಿರೋಧೋ ವಿದುಷಃ ಸದಾ।<br/>ನಿಃಶೇಷಕರ್ಮಹೇತೂನಾಂ ವಿಕಾರಾಣಾಂ ತದೈವ ತು॥</div>
  <div><p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೧೨೬</p><p><strong>ಅನ್ವಯಾರ್ಥ</strong>: <strong>ಅತಃ</strong> = ಆದ್ದರಿಂದ, <strong>ಅವಿದ್ಯಾನಿರೋಧೇ ಸತಿ</strong> = ಅವಿದ್ಯೆಯು ನಾಶವಾದರೆ, <strong>ವಿದುಷಃ</strong> = ಬ್ರಹ್ಮಜ್ಞಾನಿಗೆ, <strong>ಸದಾ</strong> = ಸಹಜವಾಗಿ <strong>ನಿಃಶೇಷಕರ್ಮಹೇತೂನಾಂ</strong> = ಸಕಲ ಕರ್ಮಗಳಿಗೂ ಹೇತುವಾಗಿರುವಂಥ, <strong>ವಿಕಾರಾಣಾಂ</strong> = ಕಾಮಗಳ, <strong>ನಿರೋಧಃ</strong> = ನಿವೃತ್ತಿಯು, <strong>ತದಾ ಏವ ಭವತಿ</strong> = ಆಗಲೇ ಆಗಿಬಿಡುತ್ತದೆ.</p><p><strong>ಭಾವಾರ್ಥ</strong>: ಅವಿದ್ಯಾನಿವೃತ್ತಿಯಾದ ಕೂಡಲೇ ಬ್ರಹ್ಮಜ್ಞಾನಿಗೆ ಕರ್ಮಗಳಿಗೆ ಹೇತುವಾದ ಕಾಮಗಳೆಲ್ಲವೂ ನಿವೃತ್ತವಾಗಿಬಿಡುತ್ತವೆ.</p><strong>ವಿವರಣೆ</strong>: ಬ್ರಹ್ಮವೆಂದರೆ ಇಡೀ ವಿಶ್ವಕ್ಕೇ ಕಾರಣವಾಗಿರುವ ಪರಿಪೂರ್ಣತತ್ತ್ವ, ಇದನ್ನೇ ತಾನೆಂದು ತಿಳಿದವನೇ ಬ್ರಹ್ಮಜ್ಞಾನಿ. ಇಂಥ ಬ್ರಹ್ಮಜ್ಞಾನಿಗೆ ಅವಿದ್ಯೆಯು ಪೂರಾ ನಾಶವಾಗಿರುತ್ತದೆ. ಅವಿದ್ಯೆ ಎಂದರೆ ತಪ್ಪು ತಿಳಿವಳಿಕೆ. ತನಗಿಂತ ಭಿನ್ನವಾದ ವಸ್ತುಗಳು ಇವೆ— ಎನ್ನುವುದೇ ಅವಿದ್ಯೆ. ಇದೇ ಅಜ್ಞಾನವೂ ಹೌದು. ಈ ಅವಿದ್ಯೆಯಿಂದಲೇ ಕಾಮಕರ್ಮಗಳು, ಅದರಿಂದ ಪ್ರವೃತ್ತಿನಿವೃತ್ತಿಗಳು. ಅವಿದ್ಯೆ ಎಂದರೆ ಆತ್ಮನ ನಿಜಸ್ವರೂಪವನ್ನು ಅರಿಯದಿರುವುದು. ಆತ್ಮನು ನಿತ್ಯಶುದ್ಧ ನಿತ್ಯಬುದ್ಧ ನಿತ್ಯಮುಕ್ತಸ್ವರೂಪನೇ ಆಗಿದ್ದರೂ, ಆತ್ಮನನ್ನು ಹೀಗೆ ತಿಳಿಯದೇ ತಪ್ಪುತಪ್ಪಾಗಿ ತಿಳಿದಿರುವುದೇ ಅವಿದ್ಯೆಯು. ಈ ಅವಿದ್ಯೆಯಿಂದಲೇ ಎಲ್ಲಾ ದುಃಖಗಳೂ ತೋರುತ್ತಿವೆ. ಆದರೆ ಬ್ರಹ್ಮಜ್ಞಾನಿಗೆ ಬ್ರಹ್ಮಜ್ಞಾನದಿಂದ ಅವಿದ್ಯೆಯೇ ನಾಶವಾಗಿಬಿಟ್ಟಿರುವುದರಿಂದ ಬ್ರಹ್ಮಜ್ಞಾನಿಗೆ ಇನ್ನುಮುಂದೆ ಕಾಮಕರ್ಮಗಳೇ ಇರಲಾರವು ಎಂದು ಆಶಯವು. ಅವಿದ್ಯಾಕಾಮ ಕರ್ಮಗಳು ಇಲ್ಲದ್ದರಿಂದ ಬ್ರಹ್ಮಜ್ಞಾನಿಗೆ ಜನ್ಮಾಂತರವಿಲ್ಲ.</div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಸರ್ವಶಾಸ್ತ್ರಾರ್ಥಕೋವಿದಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಸರ್ವಶಾಸ್ತ್ರಾರ್ಥಸಂಪನ್ನಂ ಸರ್ವಶಾಸ್ತ್ರಾರ್ಥಬೋಧಕಮ್।<br/>ಬ್ರಹ್ಮಜ್ಞಾನಪ್ರವಕ್ತಾರಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೨</strong></div>
  <div>
    <p><strong><span class="en">113.</span></strong> ಬ್ರಹ್ಮಜ್ಞಾನವೇ ಶಾಸ್ತ್ರಗಳ ಗುರಿ</p>
  </div>
  <div>ಯದರ್ಥಾ ಸರ್ವಶಾಸ್ತ್ರಾಣಾಂ ಪ್ರವೃತ್ತಿರತಿವಿಸ್ತರಾ।<br/>ಆತ್ಮಜ್ಞಾನಾವತಾರಾರ್ಥಃ ಸರ್ವಶಾಸ್ತ್ರಸಮುದ್ಯಮಃ॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಂ ೧-೪-೪೦೭</p>
    <p><strong>ಅನ್ವಯಾರ್ಥ</strong>: <strong>ಸರ್ವಶಾಸ್ತ್ರಾಣಾಂ</strong> = ಎಲ್ಲ ಶಾಸ್ತ್ರಗಳ, <strong>ಅತಿವಿಸ್ತರಾ</strong> = ಅತ್ಯಂತ ವಿಸ್ತಾರವಾದ, <strong>ಪ್ರವೃತ್ತಿಃ</strong> = ಪ್ರವೃತ್ತಿಯು, <strong>ಯದರ್ಥಾ</strong> = ಯಾವುದಕ್ಕಾಗಿರುತ್ತದೆಯೋ, ಅಂಥ, <strong>ಆತ್ಮಜ್ಞಾನ ಅವತಾರಾರ್ಥಃ</strong> = ಆತ್ಮಜ್ಞಾನವನ್ನು ಮಾನವರಿಗೆ ತಿಳಿಸುವುದಕ್ಕಾಗಿ, <strong>ಸರ್ವಶಾಸ್ತ್ರಸಮುದ್ಯಮಃ</strong> = ಎಲ್ಲ ಶಾಸ್ತ್ರಗಳ ಪ್ರಯತ್ನವು ನಡೆದಿರುತ್ತದೆ.</p>
    <p><strong>ಭಾವಾರ್ಥ</strong>: ಎಲ್ಲಶಾಸ್ತ್ರಗಳ ಉದ್ದೇಶವೇ ಆತ್ಮಜ್ಞಾನ. ಆತ್ಮಜ್ಞಾನವನ್ನು ಮಾನವರಿಗೆ ತಿಳಿಸುವುದಕ್ಕಾಗಿಯೇ ವೇದವೇದಾಂತವೇದಾಂಗಪುರಾಣಾದಿಶಾಸ್ತ್ರಗಳು ಹೊರಟಿರುತ್ತವೆ.</p>
    <p><strong>ವಿವರಣೆ</strong>: ವೇದಗಳು, ಉಪನಿಷತ್ತುಗಳು, ಪುರಾಣಗಳು, ಧರ್ಮಶಾಸ್ತ್ರಗಳು, ಮೀಮಾಂಸಾಶಾಸ್ತ್ರಗಳು—ಹೀಗೆ ಎಲ್ಲಾ ಶಾಸ್ತ್ರಗಳ ಹೆಗ್ಗುರಿಯೆಂದರೆ ಆತ್ಮಜ್ಞಾನವೇ. ಈ ಆತ್ಮಜ್ಞಾನದಿಂದಲೇ ಪರಮಪುರುಷಾರ್ಥರೂಪವಾದ ಮೋಕ್ಷವು ದೊರಕುತ್ತದೆ. ಪರಮಪುರುಷಾರ್ಥವೇ ಮಾನವಜನ್ಮದ ಮುಖ್ಯವಾದ ಗುರಿ. ಕರ್ಮೋಪಾಸನೆಗಳನ್ನೇ ಶಾಸ್ತ್ರಗಳಲ್ಲಿ ಹೇಳಿದ್ದರೂ ಅವುಗಳ ಗುರಿಯೂ ಚಿತ್ತಶುದ್ಧಿದ್ವಾರಾ ಆತ್ಮಜ್ಞಾನವೇ ಆಗಿರುತ್ತದೆ. ಇನ್ನು ವೇದಾಂತಗಳಂತೂ ಹೇಗಾದರೂ ಮಾಡಿ ಎಲ್ಲರೂ ಆತ್ಮಜ್ಞಾನಿಗಳಾಗಲಿ ಎಂದು ಆತ್ಮಜ್ಞಾನವನ್ನೇ ಉಪದೇಶಿಸುತ್ತಿವೆ. ಕಥೆಗಳ ಮೂಲಕ, ದೃಷ್ಟಾಂತಗಳನ್ನು ಉದಾಹರಿಸಿ ಶಾಸ್ತ್ರಗಳೆಲ್ಲವೂ ಆತ್ಮಜ್ಞಾನವನ್ನೇ ಪರಮತಾತ್ಪರ್ಯದಿಂದ ತಿಳಿಸುತ್ತಿವೆ. ಅಂತೂ ವೇದಾಂತಗಳ ಹೆಗ್ಗುರಿಯೆಂದರೆ ಆತ್ಮಜ್ಞಾನವೇ. ಆದ್ದರಿಂದ ಆತ್ಮಜ್ಞಾನದಿಂದ ಮೋಕ್ಷವನ್ನೇ ಹೊಂದಬೇಕು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಭ್ರಮರಹಿತಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಜೀವಾನಾಂ ಬಂಧಹೇತುಸ್ತು ದೇಹಾದಿಭ್ರಮ ಏವ ಹಿ।<br/>ದೇಹಾದಿಭ್ರಮನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೩</strong></div>
  <div>
    <p><strong><span class="en">114.</span></strong> ಭ್ರಮವೇ ಸಂಸಾರಕ್ಕೆ ಹೇತು</p>
  </div>
  <div>ದೇಹಾದಿಷ್ವಹಮಿತ್ಯೇವಂ ಭ್ರಮಃ ಸಂಸಾರಹೇತುಕಃ।<br/>ಅಂತಃ ಪ್ರವಿಷ್ಟಶ್ಶಾಸ್ತೇತಿ ಮೋಕ್ಷಾಯೋಪಾದಿಶತ್ ಶ್ರುತಿಃ॥</div>
  <div>
    <p>ಮಾನಸೋಲ್ಲಾಸ ೫-೩೨</p>
    <p><strong>ಅನ್ವಯಾರ್ಥ</strong>: <strong>ದೇಹಾದಿಷು</strong> = ದೇಹೇಂದ್ರಿಯಾದಿಗಳಲ್ಲಿ , <strong>ಅಹಮ್ ಇತಿ</strong> = ನಾನು ಎನ್ನುವ, <strong>ಭ್ರಮಃ</strong> = ಭ್ರಮವೇ, <strong>ಸಂಸಾರ ಹೇತುಕಃ</strong> = ಸಂಸಾರಕ್ಕೆ ಹೇತುವಾಗಿರುತ್ತದೆ. <strong>ಅಂತಃ ಪ್ರವಿಷ್ಟಃ ಶಾಸ್ತಾ</strong> = ಶಾಸಕನಾದ ಪರಮಾತ್ಮನು ಸರ್ವರ ದೇಹದೊಳಗೇ ಪ್ರವೇಶಿಸಿರುತ್ತಾನೆ ಎಂದು, <strong>ಶ್ರುತಿಃ</strong> = ಶಾಸ್ತ್ರವು, <strong>ಮೋಕ್ಷಾಯ</strong> = ಮೋಕ್ಷಕ್ಕೆ ಸಾಧನವನ್ನು, <strong>ಉಪಾದಿಶತ್</strong> = ಉಪದೇಶಮಾಡಿರುತ್ತದೆ.</p>
    <p><strong>ಭಾವಾರ್ಥ</strong>: ದೇಹಾದಿಗಳನ್ನು ನಾನೆಂದು ಭ್ರಮಿಸಿರುವುದರಿಂದಲೇ ಜೀವಾತ್ಮನಿಗೆ ಸುಖದುಃಖಮೋಹಾತ್ಮಕವಾದ ಸಂಸಾರವು ಉಂಟಾಗಿರುತ್ತದೆ. ಪರಮೇಶ್ವರನೇ ತನ್ನೊಳಗೆ ಪ್ರವೇಶಿಸಿದ್ದಾನೆಂದು ಶ್ರುತಿಯು ಹೇಳುತ್ತಿದೆ. ಇದನ್ನು ತಿಳಿದರೆ ಅವಿದ್ಯಾಭ್ರಮೆಯು ತೊಲಗುತ್ತದೆ, ಅದರಿಂದ ಸಂಸಾರಿತ್ವವೂ ಬಾಧಿತವಾಗುತ್ತದೆ.</p>
    <p><strong>ವಿವರಣೆ</strong>: ಅವಿದ್ಯಾಭ್ರಮೆಯಿಂದಲೇ ಜೀವಾತ್ಮನಿಗೆ ಸಂಸಾರಿತ್ವವು ಉಂಟಾಗಿರುತ್ತದೆ. ನಿಜವಾಗಿ ಈ ಜೀವಾತ್ಮನು ಪರಮೇಶ್ವರನೇ ಆಗಿದ್ದಾನೆ. <strong>ಅಂತಃ ಪ್ರವಿಷ್ಟಃ ಶಾಸ್ತಾ</strong> <strong>ಜನಾನಾಂ</strong>—ಆತ್ಮನು ಸರ್ವರ ಹೃದಯವನ್ನು ಪ್ರವೇಶಿಸಿರುತ್ತಾನೆ—ಎಂದು ಶ್ರುತಿಯು ಹೇಳುತ್ತಿದೆ. ಹೀಗೆ ತನ್ನ ನಿಜಸ್ವರೂಪವನ್ನು ಅರಿತರೆ ಅದರಿಂದ ಇವನಿಗೆ ಸಂಸಾರಿತ್ವವು ತೊಲಗಿ ಮೋಕ್ಷವೇ ದೊರಕುತ್ತದೆ. ಹೋಗಬೇಕಾದ ಸಂಸಾರವಾಗಲೀ ಬರಬೇಕಾದ ಮೋಕ್ಷವಾಗಲೀ ನಿಜವಾಗಿ ಇರುವುದಿಲ್ಲ. ಈಶ್ವರನೇ ತಾನೆಂದು ತಿಳಿದವನಿಗೆ ದುಃಖಗಳೇ ಇರುವುದಿಲ್ಲ. ಏಕೆಂದರೆ ಅಜ್ಞಾನದಿಂದಲೇ ಸಂಸಾರಭ್ರಮೆಯು ತೋರುತ್ತಿದೆ.</p>
  </div>
  <div>
    <p>॥ಓಂ ಶಾಂತಿಃ ಶಾಂತಿಃ ಶಾಂತಿಃಖ್</p>
  </div>
  <div>॥ಓಂ ಮುಕ್ತಿಸ್ವರೂಪವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಮುಕ್ತಿಃ ಸ್ವಾಭಾವಿಕೀ ನಿತ್ಯಾ ಬ್ರಹ್ಮಜ್ಞಾನೇನ ಸರ್ವದಾ।<br/>ಅವಿದ್ಯಾದೋಷರಹಿತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೪</strong></div>
  <div>
    <p><strong><span class="en">115.</span></strong> ಮೋಕ್ಷವು ಪ್ರಾಪ್ಯವಲ್ಲ</p>
  </div>
  <div>ಅಪಾಸ್ತಾಶೇಷದೋಷಂ ಯತ್ ಸರ್ವಕಾಮನಿರಾಸಕೃತ್।<br/>ತದನಾಪ್ತಂ ತಮೋಮಾತ್ರಪ್ರಸಿದ್ಧ್ಯೈವ ಹಿ ತದ್ಯತಃ॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೮</p>
    <p><strong>ಅನ್ವಯಾರ್ಥ</strong>: <strong>ಅಪಾಸ್ತ ಅಶೇಷ ದೋಷಂ</strong> = ಯಾವ ದೋಷಗಳೂ ಇಲ್ಲದಿರುವ, <strong>ಸರ್ವಕಾಮನಿರಾಸಕೃತ್</strong> = ಎಲ್ಲ ಆಶೆಗಳನ್ನೂ ದೂರಮಾಡುವಂಥ, <strong>ತತ್</strong> = ಆ ಅಮೃತತ್ವರೂಪವಾದ ಮೋಕ್ಷವು, <strong>ತಮೋಮಾತ್ರಪ್ರಸಿದ್ಧ್ಯಾ ಏವ</strong> = ಅವಿದ್ಯಾರೂಪವಾದ ದೋಷದಿಂದಲೇ, <strong>ಅನಾಪ್ತಂ</strong> = ಆಪ್ತವಾಗಿಲ್ಲವೋ ಎನ್ನುವಂತೆ ಆಗಿರುತ್ತದೆ. <strong>ತತ್ ಯತಃ</strong> = ಹೀಗಿರುವುದರಿಂದಲೇ, ಆತ್ಮಜ್ಞಾನದಿಂದಲೇ ಮೋಕ್ಷವು ದೊರಕುತ್ತದೆ ಎಂದು ಶಾಸ್ತ್ರವು ತಿಳಿಸುತ್ತಿದೆ.</p>
    <p><strong>ಭಾವಾರ್ಥ</strong>: ಸರ್ವದೋಷರಹಿತವಾಗಿರುವ ಹಾಗೂ ಸರ್ವಕಾಮವರ್ಜಿತವಾಗಿರುವ ಮೋಕ್ಷವು ಅಜ್ಞಾನದಿಂದ ಅನಾಪ್ತವಾಗಿರುವಂತೆ ತೋರುತ್ತಿರುವುದರಿಂದ ಅಜ್ಞಾನನಿವೃತ್ತಿಗೆ ಆತ್ಮಜ್ಞಾನವೇ ಬೇಕು.</p>
    <p><strong>ವಿವರಣೆ</strong>: ಕರ್ಮಫಲಗಳಲ್ಲಿ ಆಶೆ, ಅತೃಪ್ತಿ, ಅಶಾಂತಿ, ಭಯ, ಮಾತ್ಸರ್ಯ, ರಾಗದ್ವೇಷಾದಿ ಅನೇಕ ದೋಷಗಳು ಇರುತ್ತವೆ; ಕರ್ಮಫಲಗಳಲ್ಲಿ ತಾರತಮ್ಯವಿರುತ್ತದೆ. ಆದರೆ ಅಮೃತತ್ವವು ಎಂದರೆ ಮೋಕ್ಷವು ಪರಬ್ರಹ್ಮಸ್ವರೂಪವಾದ್ದರಿಂದ ಅದರಲ್ಲಿ ಯಾವ ದೋಷವೂ ಇಲ್ಲ. ಮುಕ್ತಿಯು ದೊರಕಿತೆಂದರೆ ಎಲ್ಲ ಕಾಮಗಳೂ ತಾವು ತಾವಾಗಿಯೇ ದೂರವಾಗಿಬಿಡುತ್ತವೆ. ಮುಕ್ತಿಯು ನಮ್ಮ ನಿಜಸ್ವರೂಪವೇ ಆಗಿದ್ದರೂ ಅವಿದ್ಯೆಯಿಂದ ದೂರವಾದಂತೆ ಆಗಿರುತ್ತದೆ. ಜ್ಞಾನದಿಂದ ಅವಿದ್ಯೆಯು ಪೂರಾ ನಾಶವಾಗಿಬಿಡುತ್ತದೆ. ಪರಬ್ರಹ್ಮ ಸ್ವರೂಪವೇ ಆಗಿರುವ ಮೋಕ್ಷದಲ್ಲಿ ಅವಿದ್ಯಾಕಾಮಕರ್ಮಗಳೆಂಬ ಯಾವ ದೋಷಗಳೂ ಇರುವುದಿಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಜ್ಞಾನಶಕ್ತಿವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಸಕೃಜ್ಜಾತಾ ತು ಸದ್ವಿದ್ಯಾ ಅವಿದ್ಯಾಂ ನಾಶಯೇತ್ ಧ್ರುವಮ್।<br/>ವಿದ್ಯಾಮಹತ್ತ್ವವೇತ್ತಾರಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೫</strong></div>
  <div>
    <p><strong><span class="en">116.</span></strong> ವಿದ್ಯೆಯಿಂದ ಅವಿದ್ಯಾನಾಶ</p>
  </div>
  <div>ಆತ್ಮಸಾಮಾನ್ಯರೂಪೋತ್ಥಂ ಜ್ಞಾನಮಜ್ಞಾನಮಾತ್ಮನಿ।<br/>ಸಕೃಜ್ಜಾತಂ ನ ಚೇದ್ಧಂತಿ ಜ್ಞಾನಮೇವ ನ ತದ್ ಭವೇತ್॥</div>
  <div>
    <p>ಬೃಹದಾರಣ್ಯಕಭಾಷ್ಯವಾರ್ತಿಕಮ್ ೨-೪-೨೦೮</p>
    <p><strong>ಅನ್ವಯಾರ್ಥ</strong>: <strong>ಆತ್ಮ ಸಾಮಾನ್ಯರೂಪೋತ್ಥಂ</strong> = ಆತ್ಮನ ಸಹಜವಾದ ಸ್ವರೂಪವನ್ನೇ ಅನುಸರಿಸಿ ಹುಟ್ಟಿದಂಥ, <strong>ಜ್ಞಾನಂ</strong> = ಜ್ಞಾನವು, <strong>ಸಕೃತ್ ಜಾತಂ</strong> = ಒಮ್ಮೆ ಹುಟ್ಟಿದ ಕೂಡಲೇ, <strong>ಆತ್ಮನಿ</strong> = ಆತ್ಮನಲ್ಲಿರುವಂಥ, <strong>ಅಜ್ಞಾನಂ</strong> = ಅಜ್ಞಾನವನ್ನು, <strong>ನ ಹಂತಿ ಚೇತ್</strong> = ನಾಶಮಾಡುವುದಿಲ್ಲ ಎಂದಾದರೆ, <strong>ತತ್</strong> = ಅದು, <strong>ಜ್ಞಾನಮೇವ</strong> = ಜ್ಞಾನವೇ, <strong>ನ ಭವತಿ</strong> = ಆಗುವುದಿಲ್ಲ.</p>
    <p><strong>ಭಾವಾರ್ಥ</strong>: ಆತ್ಮನನ್ನು ಕುರಿತು ವಿಚಾರಮಾಡುತ್ತಾ ಹೋದರೆ ನಮಗೆ ಆತ್ಮಜ್ಞಾನವು ಹುಟ್ಟುತ್ತದೆ. ಒಂದು ಸಲ ಉದಯವಾದ ಈ ಆತ್ಮಜ್ಞಾನವು ಅಜ್ಞಾನವನ್ನು ನಾಶಮಾಡಲಾರದು ಎಂದಾದರೆ ಅದು ಜ್ಞಾನವೇ ಅಲ್ಲ. ಏಕೆಂದರೆ ಜ್ಞಾನವು ಹುಟ್ಟಿದಕೂಡಲೇ ಅಜ್ಞಾನವನ್ನು ನಾಶಮಾಡಿಯೇ ತೀರುತ್ತದೆ.</p>
    <p><strong>ವಿವರಣೆ</strong>: ಆತ್ಮಜ್ಞಾನೋದಯವಾಯಿತೆಂದರೆ ಅಜ್ಞಾನವು ನಾಶವಾಗಲೇಬೇಕು. ಹಾಗಿಲ್ಲದೆ ಆತ್ಮಜ್ಞಾನೋದಯವಾದಮೇಲೂ ಅಜ್ಞಾನವೂ ಇರುತ್ತದೆ ಎಂದಾದರೆ, ಅದು ಜ್ಞಾನವೇ ಅಲ್ಲ. ಸೂರ್ಯೋದಯವಾದ ಮೇಲೆಯೂ ಕತ್ತಲೆಯು ಇರುತ್ತದೆ ಎಂದಾದರೆ ಅದು ಸೂರ್ಯೋದಯವೇ ಅಲ್ಲ. ಜ್ಞಾನವು ಹುಟ್ಟಿತೆಂದರೆ ಅಜ್ಞಾನವು ತೊಲಗಿತು ಎಂದೇ ಅರ್ಥ. ಜ್ಞಾನ ಅಜ್ಞಾನಗಳು ಜೊತೆಜೊತೆಯಲ್ಲಿ ಇರಲಾರವು ಎಂದರ್ಥ. ಬೆಳಕು ಕತ್ತಲೆಗಳು ಒಟ್ಟಿಗೆ ಜೊತೆಜೊತೆಯಲ್ಲಿ ಇರಲಾರವಷ್ಟೆ? ಆದ್ದರಿಂದ ಆತ್ಮಜ್ಞಾನದೊಂದಿಗೆ ಕರ್ಮಗಳಾಗಲೀ ಉಪಾಸನೆಗಳಾಗಲೀ ಬದುಕಿರಲಾರವು.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div><strong>॥</strong>ಓಂ ಮುಕ್ತಿಸಾಧನಜ್ಞಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಶ್ರೋತ್ರಿಯಃ ಪಾಪರಹಿತಃ ಹ್ಯಕಾಮೋ ಮೋಕ್ಷಮಶ್ನುತೇ।<br/>ಶ್ರೋತ್ರಿಯತ್ವಾದಿಸಂಪನ್ನಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೬</strong></div>
  <div><strong><span class="en">117.</span></strong> ಈ ಮೂರಿದ್ದರೆ ಮುಕ್ತಿ</div>
  <div>ತಸ್ಮಾದ್ ಯಥೋದಿತಾನಂದಪ್ರಾಪ್ತಯೇ ಸಾಧನತ್ರಯಮ್।<br/>ಶ್ರೋತ್ರಿಯಾವೃಜಿನತ್ವೇ ದ್ವೇ ತಥಾಽಕಾಮಹತಾತ್ಮತಾ॥</div>
  <div>
    <p>ತೈತ್ತಿರೀಯೋಪನಿಷದ್ಭಾಷ್ಯವಾರ್ತಿಕಂ, ಬ್ರಹ್ಮಾನಂದವಲ್ಲೀ ೫೧೦</p>
    <p><strong>ಅನ್ವಯಾರ್ಥ</strong>: <strong>ತಸ್ಮಾತ್</strong> = ಆದ್ದರಿಂದ, <strong>ಯಥೋದಿತ ಆನಂದ ಪ್ರಾಪ್ತಯೇ</strong> = ಮೇಲೆ ಹೇಳಿದ ಹೆಚ್ಚಿನ ಆನಂದವನ್ನು ಹೊಂದುವುದಕ್ಕೆ, <strong>ಸಾಧನತ್ರಯಂ</strong> = ಈ ಮುಂದಿನ ಮೂರು ಸಾಧನಗಳು ಬೇಕು. ಅವು ಯಾವುವೆಂದರೆ: <strong>ಶ್ರೋತ್ರಿಯ</strong> <strong>ಅವೃಜಿನತ್ವೇ ದ್ವೇ</strong> = ಶ್ರೋತ್ರಿಯತ್ವ ಮತ್ತು ಅವೃಜಿನತ್ವಗಳೆಂಬ ಎರಡು, <strong>ತಥಾ</strong> = ಮತ್ತು, <strong>ಅಕಾಮಹತಾತ್ಮತಾ</strong> = ಅಕಾಮಹತತ್ವವು.</p>
    <p><strong>ಭಾವಾರ್ಥ</strong>: ಸಾಧಕರು ಹೆಚ್ಚುಹೆಚ್ಚಿನ, ಮೇಲೆಮೇಲಿನ ಆನಂದವನ್ನೂ ಮತ್ತು ಬ್ರಹ್ಮಾನಂದವನ್ನೂ ಹೊಂದುವುದಕ್ಕೆ ಈ ಮೂರು ಉಪಾಯಗಳಿರುತ್ತವೆ. ೧. ಶ್ರೋತ್ರಿಯತ್ವ ೨. ಅವೃಜಿನತ್ವ ೩. ಅಕಾಮಹತತ್ವವು.</p>
    <p><strong>ವಿವರಣೆ</strong>: ಉತ್ಕೃಷ್ಟವಾದ ಹೆಚ್ಚಿನ ಆನಂದವನ್ನು ಹೊಂದಬೇಕಾದರೆ ಅಷ್ಟು ಮನಸ್ಸು ಶುದ್ಧವಾಗಬೇಕು. ಇದು ಸಾಧಕರಿಗೆ ದಕ್ಕಬೇಕಾದರೆ ಕೆಳಗಿನ ಮೂರು ಸಾಧನಗಳನ್ನು ಅವರು ಅಳವಡಿಸಿ ಕೊಳ್ಳಬೇಕು. ಅವು ಯಾವುವೆಂದರೆ: ೧. <strong>ಶ್ರೋತ್ರಿಯತ್ವ</strong>: ವೇದಶಾಸ್ತ್ರಪುರಾಣಗಳ ಅರ್ಥವನ್ನು ತಿಳಿದುಕೊಂಡು ಅದರಂತೆ ನಡೆಯುವವ ರಾಗಿರಬೇಕು. ೨. <strong>ಅವೃಜಿನತ್ವ</strong>: ತ್ರಿಕರಣಗಳಿಂದಲೂ ಸಾಧಕರು ಪಾಪಾಚಾರಿಗಳಾಗಿರಬಾರದು. ೩. <strong>ಅಕಾಮಹತತ್ವ</strong>: ನೀಚವಾದ ಕ್ಷುದ್ರವಾದ ಕಾಮಗಳಲ್ಲನ್ನೆಲ್ಲ ಸಂಪೂರ್ಣವಾಗಿ ಕೈಬಿಟ್ಟವರಾಗಿರಬೇಕು. ಇದಕ್ಕೇ ವಿವೇಕ ಹಾಗೂ ವೈರಾಗ್ಯಗಳೆಂದು ಹೆಸರು. ಇವೆರಡೂ ಹೆಚ್ಚುತ್ತಾ ಹೋದಂತೆ ಬ್ರಹ್ಮಾನಂದಪ್ರಾಪ್ತಿಯಾಗುತ್ತದೆ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಶಾಸ್ತ್ರೋಪದೇಶವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಶಾಸ್ತ್ರೋಪದೇಶಮರ್ಮಜ್ಞಂ ಮೋಹಾತೀತಂ ಮಹಾಮತಿಮ್।<br/>ಇಷ್ಟಾನಿಷ್ಟವಿದೂರಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೭</strong></div>
  <div>
    <p><strong><span class="en">118.</span></strong> ಮೋಹದಿಂದಲೇ ಇಷ್ಟಾನಿಷ್ಟಜ್ಞಾನವು</p>
  </div>
  <div>ಹಿತಂ ಸಂಪ್ರೇಪ್ಸತಾಂ ಮೋಹಾತ್ ಅಹಿತಂ ಚ ಜಿಹಾಸತಾಮ್।<br/>ಉಪಾಯಾನ್ ಪ್ರಾಪ್ತಿಹಾನಾರ್ಥಾನ್ ಶಾಸ್ತ್ರಂ ಭಾಸಯತೇಽಕರ್ವತ್॥</div>
  <div>
    <p>ನೈಷ್ಕರ್ಮ್ಯಸಿದ್ಧಿಃ ೧-೨೯</p>
    <p><strong>ಅನ್ವಯಾರ್ಥ</strong> : <strong>ಮೋಹಾತ್</strong> = ಅಜ್ಞಾನದಿಂದ, <strong>ಹಿತಂ ಸಂಪ್ರೇಪ್ಸತಾಂ</strong> = ಇಷ್ಟವನ್ನು ಹೊಂದಲು ಬಯಸುವವರಿಗಾಗಿ, <strong>ಚ</strong> = ಮತ್ತು , <strong>ಅಹಿತಂ</strong> = ಅನಿಷ್ಟಫಲವನ್ನು, <strong>ಜಿಹಾಸತಾಮ್</strong> = ಪರಿಹರಿಸಿಕೊಳ್ಳಲು ಬಯಸುವವರಿಗಾಗಿ, <strong>ಶಾಸ್ತ್ರಂ</strong> = ವೇದಶಾಸ್ತ್ರವು, <strong>ಅರ್ಕವತ್</strong> = ಸೂರ್ಯನಂತೆ, <strong>ಪ್ರಾಪ್ತಿಹಾನಾರ್ಥಾನ್</strong> = ಇಷ್ಟಪ್ರಾಪ್ತಿಗೂ ಅನಿಷ್ಟಪರಿಹಾರಕ್ಕೂ , <strong>ಉಪಾಯಾನ್</strong> = ಸಾಧನಗಳನ್ನು, <strong>ಭಾಸಯತೇ</strong> = ತಿಳಿಸುತ್ತಿದೆ.</p>
    <p><strong>ಭಾವಾರ್ಥ</strong> : ಮನುಷ್ಯನು ತನ್ನ ಅಜ್ಞಾನದಿಂದ ‘ಇದು ಚೆನ್ನಾಗಿದೆ, ಇದು ಬೇಕೆಂದೂ, ಇದು ಚೆನ್ನಾಗಿಲ್ಲ , ಇದು ಬೇಡವೆಂದೂ’ ತಾನೇ ಮಾಡಿಕೊಂಡಿರುತ್ತಾನೆ. ಈ ಇಷ್ಟಾನಿಷ್ಟಗಳನ್ನು ಶಾಸ್ತ್ರವು ತಿಳಿಸುತ್ತಿಲ್ಲ. ಆದರೆ ಇಷ್ಟಪ್ರಾಪ್ತಿಗೂ ಅನಿಷ್ಟಪರಿಹಾರಕ್ಕೂ ಉಪಾಯಗಳನ್ನು ಮಾತ್ರಾ ಸೂರ್ಯನಂತೆ ಶಾಸ್ತ್ರವು ಬೆಳಗಿತೋರಿಸುತ್ತದೆ, ಅಷ್ಟೇ.</p>
    <p><strong>ವಿವರಣೆ</strong>: ಒಬ್ಬನಿಗೆ ಇಷ್ಟವಾದದ್ದು ಮತ್ತೊಬ್ಬನಿಗೆ ಅನಿಷ್ಟವಾಗಿರಬಹುದು. ಈ ಇಷ್ಟಾನಿಷ್ಟಗಳು ಎಲ್ಲರಿಗೂ ಒಂದೇ ರೀತಿಯಾಗಿ ಇರುವುದಿಲ್ಲ. ಆದರೆ ಪ್ರತಿಯೊಬ್ಬನೂ ಇಷ್ಟಪ್ರಾಪ್ತಿಗೂ ಅನಿಷ್ಟ ಪರಿಹಾರಕ್ಕೂ ಉಪಾಯಗಳನ್ನು ಹುಡುಕುತ್ತಿದ್ದಾನಲ್ಲವೆ? ಆ ಉಪಾಯ ವಿಶೇಷಗಳನ್ನು ಮಾತ್ರ ಶಾಸ್ತ್ರವು ತಿಳಿಸುತ್ತದೆ. ಶಾಸ್ತ್ರವು ಯಾವನೊಬ್ಬನಿಗೂ ಇದು ನಿನಗೆ ಇಷ್ಟ ಎಂದಾಗಲೀ ನಿನಗಿದು ಅನಿಷ್ಟ ಎಂದಾಗಲೀ ತಿಳಿಸುವುದಿಲ್ಲ. ಶಾಸ್ತ್ರಕ್ಕೆ ಇಷ್ಟಾನಿಷ್ಟಗಳಿರುವುದಿಲ್ಲ. ಸೂರ್ಯನು ಪ್ರಪಂಚವನ್ನು ಸುಮ್ಮನೆ ಬೆಳಗುತ್ತಿರುತ್ತಾನಲ್ಲವೆ? ಅವನಿಗೆ ಇಷ್ಟಾನಿಷ್ಟಗಳಿಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಸದಾಶಿವಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಮಹಾಮಾಯಾ ಮಹಾಶಕ್ತಿಃ ಮಹಾಮೋಹಾತ್ಮಿಕಾ ಸದಾ।<br/>ಮಹಾಮಾಯಾವಿದೂರಸ್ಥಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೮</strong></div>
  <div>
    <p><strong><span class="en">119.</span></strong> ಇದೇ ಮಹಾಮೋಹಿನೀ</p>
  </div>
  <div>ಏವಮೇಷಾ ಮಹಾಮಾಯಾ ವಾದಿನಾಮಪಿ ಮೋಹಿನೀ।<br/>ಯಸ್ಮಾತ್ಸಾಕ್ಷಾತ್ಕೃತೇ ಸದ್ಯೋ ಲೀಯತೇ ಚ ಸದಾಶಿವೇ॥</div>
  <div>
    <p>ಮಾನಸೋಲ್ಲಾಸ ೫-೩೩</p>
    <p><strong>ಅನ್ವಯಾರ್ಥ</strong>: <strong>ಏವಮ್</strong> = ಹೀಗೆ, <strong>ಏಷಾ</strong> = ಇದು, <strong>ಮಹಾಮಾಯಾ</strong> = ಭಯಂಕರವಾದ ಮಾಯೆಯು, <strong>ವಾದಿನಾಮ್ ಅಪಿ</strong> = ದೊಡ್ಡ ದೊಡ್ಡ ಪಂಡಿತರಾದ ವಾದಿಗಳನ್ನು ಕೂಡ, <strong>ಮೋಹಿನೀ</strong> = ಮೋಹಗೊಳಿಸುತ್ತಿದೆ. ಇದೇ ಮಾಹಾಮಾಯೆಯು. <strong>ಯಸ್ಮಾತ್</strong> = ಏಕೆಂದರೆ, <strong>ಸದಾಶಿವೇ</strong> = ಪರಮೇಶ್ವರನು, <strong>ಸಾಕ್ಷಾತ್ ಕೃತೇ</strong> = ಸಾಕ್ಷಾತ್ಕಾರ ಮಾಡಿಕೊಳ್ಳಲ್ಪಟ್ಟರೆ, <strong>ಸದ್ಯಃ</strong> = ಕೂಡಲೇ, <strong>ಲೀಯತೇ</strong> = ಈ ಮಾಯೆಯು ಕರಗಿಹೋಗುತ್ತದೆ.</p>
    <p><strong>ಭಾವಾರ್ಥ</strong>: ವಾದಿಗಳನ್ನೂ, ಪಂಡಿತರುಗಳನ್ನೂ, ವಿಮರ್ಶಕ ರನ್ನೂ ಈ ಮಹಾಮಾಯೆಯು ತನ್ನ ಶಕ್ತಿಯಿಂದ ಮೋಹಗೊಳಿಸುತ್ತದೆ. ಆದರೆ ಪರಮೇಶ್ವರನೇ ತನ್ನ ನಿಜಸ್ವರೂಪವೆಂದು ತಿಳಿದೊಡನೆಯೇ ಮಾಯೆಯು ಮಾಯವಾಗಿಬಿಡುತ್ತದೆ.</p>
    <p><strong>ವಿವರಣೆ</strong>: ಮಾಯೆ ಎಂದರೆ <strong>ಯಾ, ಮಾ, ಸಾ, ಮಾಯಾ</strong> = ಯಾವುದು ನಿಜವಾಗಿ ಇಲ್ಲದ್ದೋ ಅದೇ ಮಾಯೆಯು. ನಿಜವಾಗಿ ನೋಡಿದರೆ ಈ ಮಾಯೆಗೆ ಅಸ್ತಿತ್ವವೇ ಇಲ್ಲ. ಆದರೆ ಇದು ಬರೀ ಮಾಯೆಯಲ್ಲ , ಮಹಾಮಾಯಾ, ಪ್ರಚಂಡಮಾಯೆ; ಏಕೆಂದರೆ ಇದು ಯೋಗಿಗಳನ್ನೂ, ಸಿದ್ಧರನ್ನೂ, ಪಂಡಿತ ಪಾಮರರನ್ನೂ ಮೋಹಗೊಳಿಸುತ್ತಿದೆ. ಆದರೆ ನೆನಪಿರಲಿ, ಇದು <strong>ಮಾಯೆ</strong>. ಆದ್ದರಿಂದಲೇ ಪರಬ್ರಹ್ಮವನ್ನು ಅರಿತಕೂಡಲೇ ಈ ಮಾಯೆಯು ಕರಗಿಹೋಗಿಬಿಡುತ್ತದೆ. ಮಾಯೆಯು ಜೊಳ್ಳು ಎಂದು ತಿಳಿದುಬಿಡುತ್ತದೆ. ಜ್ಞಾನದಿಂದಲೇ ಮಾಯಾನಿವೃತ್ತಿ , ಮಾಯಾನಿವೃತ್ತಿಯೇ ಮೋಕ್ಷ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಚಿತಿತತ್ತ್ವವಿದೇ ಶ್ರೀಸುರೇಶ್ವರಾಯ ನಮಃ॥</div>
  <div>ಅಜ್ಞಾನಂ ವಾ ವಿಜ್ಞಾನಂ ವಾ ಹ್ಯಾತ್ಮನೋ ನೈವ ವಿದ್ಯತೇ।<br/>ಜ್ಞಾನಾಜ್ಞಾನವಿದೂರಂ <strong>ಶ್ರೀಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೨೯</strong></div>
  <div>
    <p><strong><span class="en">120.</span></strong> ಆತ್ಮನಲ್ಲಿ ಎರಡೂ ಕಲ್ಪಿತಗಳೇ</p>
  </div>
  <div>ಬೋಧಾಬೋಧೌ ಚಿತೇರ್ನ ಸ್ತಃ ಕೂಟಸ್ಥಜ್ಞಪ್ತಿಮಾತ್ರತಃ।<br/>ಪರಾಯತ್ತಪ್ರಬೋಧೋ ನಾ ಹ್ಯಪ್ಪಾತ್ರೋತ್ಥಾದ್ರವೇರಿವ॥</div>
  <div>
    <p>ಬೃಹದಾರಣ್ಯಕೋಪನಿಷದ್ಭಾಷ್ಯವಾರ್ತಿಕಮ್ ೨-೧-೧೨೬</p>
    <p><strong>ಅನ್ವಯಾರ್ಥ</strong>: <strong>ಬೋಧ ಅಬೋಧೌ</strong> = ಜ್ಞಾನ ಮತ್ತು ಅಜ್ಞಾನಗಳು, <strong>ಚಿತೇಃ</strong> = ಚೈತನ್ಯಸ್ವರೂಪನಾದ ಆತ್ಮನಿಗೆ, <strong>ನ ಸ್ತಃ</strong> = ಅಂಟಿರುವುದಿಲ್ಲ. <strong>ಕೂಟಸ್ಥ</strong> <strong>ಜ್ಞಪ್ತಿಮಾತ್ರತಃ</strong> = ಏಕೆಂದರೆ ಆತ್ಮನು ನಿರ್ವಿಕಾರವಾದ ಜ್ಞಪ್ತಿಸ್ವರೂಪನಾಗಿರುವುದರಿಂದ; <strong>ನಾ</strong> = ಮನುಷ್ಯನು, <strong>ಪರಾಯತ್ತ ಪ್ರಬೋಧಃ</strong> = ಅಂತಃಕರಣಕ್ಕೆ ಅಧೀನವಾದ ಜ್ಞಾನವುಳ್ಳವನಾಗಿರುತ್ತಾನೆ. <strong>ಅಪ್ ಪಾತ್ರ ಉತ್ಥಾತ್</strong> = ನೀರಿನ ಪಾತ್ರೆಯಿಂದ ತೋರುತ್ತಿರುವಂಥ, <strong>ರವೇಃ ಇವ</strong> = ಸೂರ್ಯನಂತೆ.</p>
    <p><strong>ಭಾವಾರ್ಥ</strong>: ಆತ್ಮನಿಗೆ ನಿಜವಾಗಿ ಜ್ಞಾನದ ಸಂಬಂಧವಾಗಲೀ ಅಜ್ಞಾನದ ಸಂಬಂಧವಾಗಲೀ ಎರಡೂ ಇಲ್ಲ. ಏಕೆಂದರೆ ಆತ್ಮನು ಅದ್ವಿತೀಯ ಸ್ವರೂಪನಾಗಿ ಕೂಟಸ್ಥನಿತ್ಯನಾಗಿ ಸರ್ವಥಾ ನಿರ್ವಿಕಾರನಾಗಿರುತ್ತಾನೆ. ಅಂತಃಕರಣದ ಸಂಬಂಧದಿಂದಲೇ ಆತ್ಮನಲ್ಲಿ ಜ್ಞಾನವೂ ಅಜ್ಞಾನವೂ ತೋರುತ್ತಿವೆ. ನೀರಿನ ಪಾತ್ರೆಗಳ ಸಂಬಂಧದಿಂದ ಸೂರ್ಯನು ಅನೇಕವಾಗಿ ತೋರುತ್ತಿರುವಂತೆ. ನಿಜವಾಗಿ ಸೂರ್ಯನು ಒಬ್ಬನೇ ಹೊರತು ಅನೇಕರಲ್ಲ. ನೀರಿನ ಪಾತ್ರೆಗಳಲ್ಲಿ ಸೂರ್ಯನು ತೋರಿಕೊಂಡಾಗ ಪ್ರತಿಬಿಂಬಿತವಾಗಿ ಅನೇಕನಾಗಿ ತೋರುತ್ತಿರುವಂತೆ, ಆತ್ಮನು ಸ್ವತಃ ಏಕಮೇವಾದ್ವಿತೀಯ ಸ್ವರೂಪನೇ ಆಗಿರುತ್ತಾನೆ.</p>
    <p><strong>ವಿವರಣೆ</strong>: ಏಕಮೇವ ಅದ್ವಿತೀಯನಾದ ಆತ್ಮನಲ್ಲಿ ಜ್ಞಾನವಾಗಲೀ ಅಜ್ಞಾನವಾಗಲೀ ಇಲ್ಲ. ಜ್ಞಾನಾಜ್ಞಾನಗಳೆರಡೂ ಮನಸ್ಸಿಗೇ ಸೇರಿದವುಗಳು. ಮನಸ್ಸಿನ ಸಂಬಂಧವಿಲ್ಲದ ಆತ್ಮನಲ್ಲಿ ಬೋಧ ಅಬೋಧಗಳಾಗಲೀ ಸುಖದುಃಖಗಳಾಗಲೀ ಇಲ್ಲವೇ ಇಲ್ಲ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
  <div>॥ಓಂ ಮುಕ್ತಿಸ್ವರೂಪಜ್ಞಾಯ ಶ್ರೀಸುರೇಶ್ವರಾಯ ನಮಃ॥</div>
  <div>ಮೋಹಗ್ರಾಹೋ ಬಂಧನಂ ಸ್ಯಾತ್ ತನ್ನಾಶೋ ಮುಕ್ತಿರುಚ್ಯತೇ।<br/>ಮೋಹಬಂಧವಿನಿರ್ಮುಕ್ತಂ <strong>ಸುರೇಶ್ವರಮಹಂ ಭಜೇ</strong>॥</div>
  <div>ಏಪ್ರಿಲ್ <strong>೩೦</strong></div>
  <div>
    <p><strong><span class="en">121.</span></strong> ಮೋಹನಾಶವೇ ಮೋಕ್ಷ</p>
  </div>
  <div>ಏಷೈವ ಮೋಹಿನೀ ನಾಮ ಮಾಯಾಶಕ್ತಿರ್ಮಹೇಶಿತುಃ।<br/>ಮೋಹಾಪೋಹಃ ಪ್ರಮಾತ್<strong>ೄ</strong>ಅಣಾಂ ಮೋಕ್ಷ ಇತ್ಯಭಿಧೀಯತೇ॥</div>
  <div>
    <p>ಮಾನಸೋಲ್ಲಾಸ ೬-೨೪</p>
    <p><strong>ಅನ್ವಯಾರ್ಥ</strong>: <strong>ಏಷಾ ಏವ</strong> = ಇದೇ, <strong>ಮೋಹಿನೀ ನಾಮ</strong> = ಮೋಹಿನೀ ಎಂಬ, <strong>ಮಹೇಶಿತುಃ</strong> = ಮಹೇಶ್ವರನ, <strong>ಮಾಯಾಶಕ್ತಿಃ</strong> = ಮಾಯಾಶಕ್ತಿಯು, <strong>ಪ್ರಮಾತೄಅಣಾಂ </strong>= ಸಂಸಾರಿಗಳಾದ ಪ್ರಮಾತೃಗಳಿಗೆ, <strong>ಮೋಹಾಪೋಹಃ</strong> = ಈ ಮೋಹಮಾಯಾಶಕ್ತಿಯ ನಿವೃತ್ತಿಯೇ, <strong>ಮೋಕ್ಷಃ ಇತಿ</strong> = ಮೋಕ್ಷ ಎಂದು, <strong>ಅಭಿಧೀಯತೇ</strong> = ಕರೆಯಲ್ಪಡುತ್ತದೆ. ಮೋಹಕ್ಷಯವೇ ಮೋಕ್ಷವು.</p>
    <p><strong>ಭಾವಾರ್ಥ</strong>: ಪರಮೇಶ್ವರನ ಅಧೀನವಾದ ಮಾಯಾಶಕ್ತಿಯೇ ಮಾನವರಿಗೆ ಮೋಹಿನೀಶಕ್ತಿಯಾಗಿರುತ್ತದೆ. ಆತ್ಮಜ್ಞಾನದಿಂದ ಈ ಮೋಹದ ನಾಶವೇ ಮುಕ್ತಿಯೆನಿಸುತ್ತದೆ.</p>
    <p><strong>ವಿವರಣೆ</strong>: ಮಾಯೆಯೆಂದರೆ ಮಹಾಮಾಯಾವಿಯಾಗಿರುವ ಪರಮೇಶ್ವರನ ಅಧೀನವಾಗಿರುವ ಒಂದು ಶಕ್ತಿ. ಇದು ಇಡೀ ಪ್ರಾಣಿಗಳನ್ನೆಲ್ಲ ತನ್ನ ಸ್ವಾಧೀನಮಾಡಿಕೊಂಡು ಎಲ್ಲರನ್ನೂ ಸಂಸಾರಿಗಳನ್ನಾಗಿ ಮಾಡಿರುತ್ತದೆ. ಇದಕ್ಕೆ ಮಹಾಮಾಯಾ, ಮಹಾಶಕ್ತಿ, ಮೋಹಿನೀ ಮುಂತಾದ ಹೆಸರುಗಳು. ಇದನ್ನೇ ಶ್ರೀಕೃಷ್ಣಭಗವಂತನು ಗೀತೆಯಲ್ಲಿ <strong>ದೈವೀ ಹ್ಯೇಷಾ ಗುಣಮಯೀ ಮಮ</strong> <strong>ಮಾಯಾ ದುರತ್ಯಯಾ। ಮಾಮೇವ ಯೇ ಪ್ರಪದ್ಯಂತೇ ಮಾಯಾಮೇತಾಂ ತರಂತಿ ತೇ॥</strong> ಎಂದು ಹೇಳಿರುತ್ತಾನೆ. ತ್ರಿಗುಣಾತ್ಮಿಕವಾದ ಈ ಮಹಾಮಾಯೆಯು ಭಗವಂತನಿಗೆ ಅಧೀನವಾಗಿರುತ್ತದೆ. ಜ್ಞಾನದಿಂದ ಈ ಮಾಯೆಯು ದೂರವಾಗುತ್ತದೆ. ಆದ್ದರಿಂದಲೇ ಆತ್ಮಜ್ಞಾನೋದಯವಾದಕೂಡಲೇ ಈ ಮಾಯೆಯು ಮಾಯವಾಗಿಬಿಟ್ಟರೆ ಅದೇ ಮೋಕ್ಷವೆನಿಸುತ್ತದೆ.</p>
  </div>
  <div>॥ಓಂ ಶಾಂತಿಃ ಶಾಂತಿಃ ಶಾಂತಿಃ॥</div>
</html>
