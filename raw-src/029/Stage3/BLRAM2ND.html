<?xml version="1.0"?>
<html>
  <div>
    <p><strong><span class="en">1.</span></strong> ವಾಲ್ಮೀಕಿ ಹಾಗೂ ನಾರದರ ಪ್ರಶ್ನೋತ್ತರ</p>
  </div>
  <div>ತಪಃಸ್ವಾಧ್ಯಾಯನಿರತಂ ತಪಸ್ವೀ ವಾಗ್ವಿದಾಂ ವರಮ್।<br/>ನಾರದಂ ಪರಿಪಪ್ರಚ್ಛ ವಾಲ್ಮೀಕಿರ್ಮುನಿಪುಂಗವಮ್॥</div>
  <div>ಶ್ರೀಮದ್ವಾಲ್ಮೀಕಿರಾಮಾಯಣೇ ಬಾಲಕಾಂಡ ೧್ಕೃ೧</div>
  <div>ಕೋಽನ್ವಸ್ಮಿನ್ ಸಾಂಪ್ರತಂ ಲೋಕೇ ಗುಣವಾನ್ ಕಶ್ಚ ವೀರ್ಯವಾನ್।<br/>ಧರ್ಮಜ್ಞಶ್ಚ ಕೃತಜ್ಞಶ್ಚ ಸತ್ಯವಾಕ್ಯೋ ದೃಢವ್ರತಃ॥</div>
  <div>ಬಾಲಕಾಂಡ <span class="en">1-2</span></div>
  <div>ನಾರದ ಉವಾಚ</div>
  <div>ಇಕ್ಷ್ವಾಕುವಂಶಪ್ರಭವೋ ರಾಮೋ ನಾಮ ಜನೈಃ ಶ್ರುತಃ।<br/>ನಿಯತಾತ್ಮಾ ಮಹಾವೀರ್ಯೋ ದ್ಯುತಿಮಾನ್ ಧೃತಿಮಾನ್ ವಶೀ॥</div>
  <div>
    <p><span class="en">1-8</span>ಶ್ರೀಮದ್ವಾಲ್ಮೀಕೀರಾಮಾಯಣದಲ್ಲಿ ಕಥೆಯು ಹೀಗೆ ಪ್ರಾರಂಭವಾಗುತ್ತದೆ:</p>
    <p>ತಪಸ್ವಿಗಳಾದ ವಾಲ್ಮೀಕಿಮಹರ್ಷಿಗಳು ತಪಸ್ಸ್ವಾಧ್ಯಾಯ ನಿರತರೂ ಉತ್ತಮ ವಾಗ್ಮಿಗಳೂ ಮುನಿಶ್ರೇಷ್ಠರೂ ಆದ ನಾರದಮಹರ್ಷಿಗಳನ್ನು ಹೀಗೆ ಕೇಳುತ್ತಾರೆ: ಪೂಜ್ಯರಾದ ನಾರದರೆ, ಗುಣವಂತನೂ ವೀರ್ಯವಂತನೂ ಧರ್ಮಜ್ಞನೂ ಕೃತಜ್ಞನೂ ಸತ್ಯವಾಕ್ಯನೂ ದೃಢವ್ರತನೂ ಆಗಿರುವಂಥ ಯಾವನಾದರೂ ಒಬ್ಬ ಮಹಾತ್ಮನು ಈ ಲೋಕದಲ್ಲಿದ್ದಾನೆಯೇ? ತಾವೇನಾದರೂ ಅಂಥ ಒಬ್ಬ ಮಹಾತ್ಮನನ್ನು ನೋಡಿದ್ದೀರಾ? ದಯವಿಟ್ಟು ನನಗೆ ತಿಳಿಸುವಿರಾ?</p>
    <p>ನಾರದರು ಹೇಳುತ್ತಾರೆ: ವಾಲ್ಮೀಕಿ ಮಹರ್ಷಿಗಳೇ,</p>
    <p>ತಾವು ಕೇಳುತ್ತಿರುವ ಇಂಥ ಮಹಾತ್ಮನು ಅತ್ಯಂತ ದುರ್ಲಭನಾಗಿರುತ್ತಾನೆ; ಏಕೆಂದರೆ ತಾವು ಅಂಥವನಲ್ಲಿ ದುರ್ಲಭವಾದ ಅನೇಕ ಸದ್ಗುಣಗಳನ್ನು ನಿರೀಕ್ಷಿಸಿದ್ದೀರಿ; ಆದರೂ ಅಂಥ ಒಬ್ಬ ಮಹಾತ್ಮನಿದ್ದಾನೆ. ಅವನ ವಿಷಯವಾಗಿ ನಾನು ನಿಮಗೆ ವಿಸ್ತಾರವಾಗಿ ಎಲ್ಲವನ್ನೂ ಇದೀಗ ತಿಳಿಸುತ್ತೇನೆ.</p>
    <p>ಆ ಮಹಾತ್ಮನೇ <strong>ಇಕ್ಷ್ವಾಕುವಂಶಕ್ಕೆ</strong> ತಿಲಕಪ್ರಾಯನಾದ ಶ್ರೀರಾಮಚಂದ್ರನು. ತಂದೆಯಾದ ದಶರಥನ ಮಾತಿನಂತೆ ಶ್ರೀರಾಮನು ಹದಿನಾಲ್ಕು ವರ್ಷಗಳ ಕಾಲ ಕಾಡಿನಲ್ಲಿ ವಾಸಮಾಡಿದನು. ಅಲ್ಲಿದ್ದಾಗ ರಾವಣನು ಮೋಸದ ವೇಷದಿಂದ ಬಂದು ಸೀತಾದೇವಿಯನ್ನು ಅಪಹರಿಸಿಕೊಂಡು ಹೋದನು. ಅನಂತರ ಸುಗ್ರೀವನ ಸಹಾಯದಿಂದ ಶ್ರೀರಾಮನು ಸಮುದ್ರವನ್ನು ದಾಟಿಕೊಂಡು ಕಪಿಸೈನ್ಯಸಮೇತನಾಗಿ ಲಂಕಾನಗರಿಗೆ ಬಂದು ರಾವಣೇಶ್ವರನನ್ನು ಸಂಹರಿಸಿ ಅಲ್ಲಿಂದ ಅಯೋಧ್ಯೆಗೆ ವಾಪಸ್ಸು ಬಂದು ಪಟ್ಟಾಭಿಷಿಕ್ತನಾಗಿ ಧರ್ಮವನ್ನು ಸ್ಥಾಪಿಸಿ ಋಷಿಮುನಿಗಳಿಂದ ಪೂಜಿತನಾದನು.</p>
  </div>
  <div>
    <p><strong><span class="en">2.</span></strong> ಇದು ಶೋಕವಲ್ಲ; ಶ್ಲೋಕವಿದು!</p>
  </div>
  <div>ಮಾ ನಿಷಾದ ಪ್ರತಿಷ್ಠಾಂ ತ್ವಮ್ ಅಗಮಃ ಶಾಶ್ವತೀಃ ಸಮಾಃ।<br/>ಯತ್ ಕ್ರೌಂಚಮಿಥುನಾದೇಕಮ್ ಅವಧೀಃ ಕಾಮಮೋಹಿತಮ್॥</div>
  <div>ಬಾಲಕಾಂಡ ೨್ಕೃ೧೫</div>
  <div>
    <p>ಈ ಶ್ಲೋಕವೇ ಶ್ರೀಮದ್ವಾಲ್ಮೀಕಿರಾಮಾಯಣಮಹಾಕಾವ್ಯಕ್ಕೆ ಮೂಲಮಂತ್ರ ಹಾಗೂ ಬೀಜಮಂತ್ರ.</p>
    <p>ನಾರದ ಮಹರ್ಷಿಗಳ ಮಾತುಗಳನ್ನೇ ಮೆಲುಕುಹಾಕುತ್ತಾ ವಾಲ್ಮೀಕಿಮಹರ್ಷಿಗಳು ರಾಮಾಯಣಕಾವ್ಯವನ್ನು ಬರೆಯಬೇಕೆಂದು ಸತ್ ಸಂಕಲ್ಪವನ್ನು ಮಾಡಿಕೊಂಡಿದ್ದರು. ಅದರಂತೆ <strong>ಸರಯೂ</strong>ನದಿಯಲ್ಲಿ ಸ್ನಾನವನ್ನು ಮಾಡಿ, ಶುಭ್ರವಸ್ತ್ರಗಳನ್ನು ಧರಿಸಿಕೊಂಡು ತಮ್ಮ ನಿತ್ಯಾಹ್ನಿಕಕರ್ಮಗಳನ್ನು ಪೂರೈಸಿ, ಲೇಖನಿಯನ್ನು ಕೈಯಲ್ಲಿ ತೆಗೆದುಕೊಂಡು ಇನ್ನೇನು ಗ್ರಂಥವನ್ನು ಬರೆಯಲು ಪ್ರಾರಂಭಿಸಬೇಕೆಂದಿದ್ದರು. ಅಷ್ಟರಲ್ಲಿ ಅವರ ಕಣ್ಣುಗಳ ಮುಂದೆ ಒಂದು ಘೋರವಾದ ದೃಶ್ಯವು ಕಾಣಿಸಿತು. ಅದೇನೆಂದರೆ: ಎರಡು ಪಕ್ಷಿಗಳು ಮರದಲ್ಲಿ ಆನಂದವಾಗಿದ್ದಾಗ ಅವುಗಳ ಪೈಕಿ ಗಂಡು ಪಕ್ಷಿಯನ್ನು ಒಬ್ಬ ಬೇಡನು ಬಾಣದಿಂದ ಕೊಂದುಹಾಕಿದನು! ಈ ದೃಶ್ಯವನ್ನು ಕಂಡು ವಾಲ್ಮೀಕಿಗೆ ಕೋಪವು ಬಂದಿತು. ಆ ಕೋಪಾವೇಶದಿಂದ ಶೋಕಗ್ರಸ್ತನಾಗಿ ವಾಲ್ಮೀಕಿಯು ಈ ಮೇಲಿನ ಶ್ಲೋಕದಿಂದ ಆ ಬೇಡನಿಗೆ ಶಾಪವನ್ನು ಕೊಡುತ್ತಾನೆ “ಎಲೈ ಬೇಡನೆ, ನೀನು ಕಾಮಮೋಹಿತವಾಗಿದ್ದ ಗಂಡುಪಕ್ಷಿಯನ್ನು ಕೊಂದುಹಾಕಿಬಿಟ್ಟಿದ್ದೀಯೆ! ಆದ್ದರಿಂದ ನೀನು ಹೆಚ್ಚು ಕಾಲ ಬದುಕಬೇಡ”—ಎಂದು.</p>
    <p>ಅನಂತರ ವಾಲ್ಮೀಕಿಯ ಮನಸ್ಸಿನಲ್ಲಿ ಪಶ್ಚಾತ್ತಾಪವು ಉಂಟಾಗುತ್ತದೆ: ಅಯ್ಯೋ, ರಾಮಾಯಣವನ್ನು ಬರೆಯಲು ಹೊರಟಿದ್ದ ನನ್ನ ಬಾಯಿಂದ ಈ ಶೋಕರೂಪವಾದ ವಾಕ್ಯಗಳು ಬಂದುಬಿಟ್ಟವಲ್ಲ—ಎಂದು. ಇದನ್ನೇ ಚಿಂತಿಸುತ್ತಾ ದುಃಖಿಸುತ್ತಿದ್ದ ವಾಲ್ಮೀಕಿ ಮಹರ್ಷಿಗಳ ಕಣ್ಣುಮುಂದೆ ಬ್ರಹ್ಮದೇವನು ಪ್ರತ್ಯಕ್ಷನಾಗಿ ಬಂದು ಅವನನ್ನು ಸಂತೈಸುತ್ತಾನೆ: ಎಲೈ ಮಹರ್ಷಿಯೇ, <strong>ನಿನ್ನ ಬಾಯಿಂದ</strong> <strong>ಬಂದಿರುವುದು ಶೋಕವಲ್ಲ, ಶ್ಲೋಕ</strong>. ಸರಸ್ವತಿಯ ಅನುಗ್ರಹದಿಂದಲೇ ನಿನ್ನ ಮುಖಾರವಿಂದದಿಂದ ಹೊರಹೊಮ್ಮಿರುವ ಮಂಗಳಶ್ಲೋಕವಿದು. ಇದು ಶ್ರೀರಾಮನಿಗೆ ನೀನು ಮಾಡಿರುವ ಆಶೀರ್ವಾದರೂಪವಾದ ಶ್ಲೋಕ. ಆದ್ದರಿಂದ ಇದನ್ನೇ ಮುಂದುಮಾಡಿಕೊಂಡು ಮುಂದಿನ ರಾಮಾಯಣ ಕಾವ್ಯವನ್ನು ರಚಿಸು —ಎಂದು ಬ್ರಹ್ಮನು ಹೇಳಿದನು. ಅದರಂತೆ ವಾಲ್ಮೀಕಿ ಮಹರ್ಷಿಗಳು ಮುಂದುವರಿದು ಈ ವಾಲ್ಮೀಕಿರಾಮಾಯಣ ಆದಿಕಾವ್ಯವನ್ನು ರಚಿಸಿದರು.</p>
  </div>
  <div>
    <p><strong><span class="en">3.</span></strong> ಅಶ್ವಮೇಧಯಾಗಕ್ಕೆ ಸಿದ್ಧತೆ</p>
  </div>
  <div>ಸರಯ್ವಾಶ್ಚೋತ್ತರೇ ತೀರೇ ಯಜ್ಞಭೂಮಿರ್ವಿಧೀಯತಾಮ್।<br/>ಸರ್ವಥಾ ಪ್ರಾಪ್ಸ್ಯಸೇ ಪುತ್ರಾನ್ ಅಭಿಪ್ರೇತಾಂಶ್ಚ ಪಾರ್ಥಿವ॥</div>
  <div>ಬಾಲಕಾಂಡ ೮್ಕೃ೧೨</div>
  <div><p>ದಶರಥರಾಜನೇ, ಸರಯೂನದಿಯ ಉತ್ತರಭಾಗದಲ್ಲಿ ಅಶ್ವಮೇಧಯಾಗಕ್ಕೆ ಭೂಮಿಯನ್ನು ಸಿದ್ಧಮಾಡು. ಈ ಯಾಗಾನುಷ್ಠಾನದಿಂದ ನೀನು ಸತ್ ಪುತ್ರರನ್ನು ನಿಶ್ಚಿತವಾಗಿಯೂ ಪಡೆಯುವೆ.ವಸಿಷ್ಠರೇ ಮುಂತಾದ ಬ್ರಾಹ್ಮಣರು ದಶರಥನಿಗೆ ಹೇಳಿದ ಮಾತುಗಳಿವು:</p>್ಜ್ಝ್ಬ್ಖ = <p>ದಶರಥಮಹಾರಾಜನು ಧರ್ಮಾತ್ಮನೂ ಸತ್ಯಸಂಧನೂ ಆಗಿ ನ್ಯಾಯದಿಂದ ರಾಜ್ಯಭಾರವನ್ನು ಮಾಡುತ್ತಿದ್ದ ಮಹಾತ್ಮ. ಇವನಿಗೆ ಸಕಲ ಸಂಪತ್ತುಗಳೂ ಇದ್ದವು. ಇವನಿಗೆ ಕೌಸಲ್ಯಾ, ಸುಮಿತ್ರಾ ಮತ್ತು ಕೈಕೇಯೀ ಎಂಬ ಮೂವರು ಪತ್ನಿಯರು. ಜನಾನುರಾಗಿಯಾದ ದಶರಥರಾಜನಿಗೆ ಎಲ್ಲಾ ಸಂಪತ್ತುಗಳಿದ್ದರೂ ಪುತ್ರಸಂತಾನವಿಲ್ಲವೆಂಬ ದೊಡ್ಡ ಕೊರತೆಯು ಅವನನ್ನು ಸದಾ ಕಾಡುತ್ತಿತ್ತು. ಮಕ್ಕಳಿಲ್ಲದ ರಾಜನಿಗೆ ಸಂತೋಷವೆಲ್ಲಿಂದ ಬರಬೇಕು? ಸತ್ಸಂತಾನಪ್ರಾಪ್ತಿಗಾಗಿ ಏನು ಬೇಕಾದರೂ, ಯಜ್ಞದಾನ ತಪಸ್ಸುಗಳನ್ನೂ ಮಾಡಲು ರಾಜನು ಸಿದ್ಧನಾಗಿದ್ದನು. ಆದ್ದರಿಂದ ಸತ್ ಪುತ್ರಪ್ರಾಪ್ತಿಗಾಗಿ ಏನು ಮಾಡಬೇಕೆಂದು ದಶರಥರಾಜನು ವಸಿಷ್ಠಾದಿ ಮಹರ್ಷಿಗಳನ್ನು ವಿನಯದಿಂದ ಕೇಳಿದನು.</p>್ಜ್ಝ್ಬ್ಖ = ಅದಕ್ಕೆ ಉತ್ತರವಾಗಿ ಎಲ್ಲಾ ವಿಪ್ರೋತ್ತಮರೂ ಸೇರಿ ಪುತ್ರಕಾಮೇಷ್ಟಿಯಾಗವನ್ನು ಮಾಡುವಂತೆ ದಶರಥಮಹಾರಾಜನಿಗೆ ತಿಳಿಸಿದರು. ತತ್ಪೂರ್ವಭಾವಿಯಾಗಿ ಅಶ್ವಮೇಧಯಾಗವನ್ನು ಮಾಡುವಂತೆ ರಾಜನಿಗೆ ಸೂಚಿಸಿದರು. ರಾಜನೇ, ಅಶ್ವಮೇಧಯಾಗವನ್ನು ಮಾಡು, ಅನಂತರ ವಸಿಷ್ಠಮಹರ್ಷಿಗಳ ಪ್ರಧಾನ ಆಚಾರ್ಯತ್ವದಲ್ಲಿ ನೀನು ಪುತ್ರಕಾಮೇಷ್ಟಿಯಾಗವನ್ನು ಶ್ರದ್ಧೆಯಿಂದ ಮಾಡಿದರೆ ನಿನಗೆ ಯೋಗ್ಯರಾದ ಕುಲದೀಪಕರಾದ ಸತ್ ಪುತ್ರರು ಹುಟ್ಟುತ್ತಾರೆ. ಆದ್ದರಿಂದ ರಾಜನೆ, ಅಶ್ವಮೇಧಯಾಗಕ್ಕೆ ಬೇಕಾಗುವ ಸಂಭಾರ ಪದಾರ್ಥಗಳನ್ನೆಲ್ಲ ಸಿದ್ಧಮಾಡು; ಶಾಂತಿಕರ್ಮಗಳನ್ನು ಬ್ರಾಹ್ಮಣೋತ್ತಮರಿಂದ ಮಾಡಿಸು; ಕುದುರೆಯನ್ನು ಎಲ್ಲಾ ಕಡೆಗೂ ಹೋಗುವಂತೆ ಬಿಡು. ಈ ಅಶ್ವಮೇಧಯಾಗದಲ್ಲಿ ಯಾವ ರೀತಿಯ ಲೋಪದೋಷಗಳೂ ಉಂಟಾಗದಂತೆ ನೋಡಿಕೊಳ್ಳಬೇಕು. ರಾಜನೇ, ನೀನು ಇಂದಿನಿಂದಲೇ ದೀಕ್ಷಾಬಂಧನವನ್ನು ಧರಿಸು—ಎಂದು ಹೇಳಿದರು. ಸರಯೂನದಿಯ ಉತ್ತರ ದಿಕ್ಕಿನಲ್ಲಿ ಯಾಗಶಾಲೆಯನ್ನು ನಿರ್ಮಾಣ ಮಾಡಿಸು ಎಂದೂ ವಿಪ್ರೋತ್ತಮರು ರಾಜನಿಗೆ ತಿಳಿಸಿದರು.</div>
  <div>
    <p><strong><span class="en">4.</span></strong> ಶ್ರೀರಾಮಲಕ್ಷ್ಮಣಭರತಶತ್ರುಘ್ನರ ಜನನ</p>
  </div>
  <div>ಕೌಸಲ್ಯಾಜನಯದ್ ರಾಮಂ ದಿವ್ಯಲಕ್ಷಣಸಂಯುತಮ್।<br/>ಭರತೋ ನಾಮ ಕೈಕೇಯ್ಯಾಂ ಜಜ್ಞೇ ಸತ್ಯಪರಾಕ್ರಮಃ॥<br/>ಅಥ ಲಕ್ಷ್ಮಣಶತ್ರುಘ್ನೌ ಸುಮಿತ್ರಾ<strong>ಽ</strong>ಜನಯತ್ ಸುತೌ॥</div>
  <div>ಬಾಲಕಾಂಡ <span class="en">18-10,</span> ೧೩</div>
  <div>
    <p>ದಿವ್ಯಲಕ್ಷಣಗಳಿಂದ ಕೂಡಿದ ರಾಮನನ್ನು ಕೌಸಲ್ಯಾದೇವಿಯೂ, ಸತ್ಯಪರಾಕ್ರಮಶಾಲಿಯಾದ ಭರತನನ್ನು ಕೈಕೇಯಿಯೂ, ಮತ್ತು ಲಕ್ಷ್ಮಣ ಶತ್ರುಘ್ನರನ್ನು ಸುಮಿತ್ರಾದೇವಿಯೂ ಪ್ರಸವಿಸಿದರು.</p>
    <p>ಬ್ರಾಹ್ಮಣೋತ್ತಮರ ಆದೇಶದಂತೆ ದಶರಥಮಹಾರಾಜನು ವಸಿಷ್ಠಮಹರ್ಷಿಗಳ ಆಚಾರ್ಯತ್ವದಲ್ಲಿ ಪುತ್ರಕಾಮೇಷ್ಟಿಯಾಗವನ್ನು ಸಾಂಗವಾಗಿ ಶ್ರದ್ಧೆಯಿಂದ ಮಾಡಿದನು. ಎಲ್ಲಾ ಋತ್ವಿಜರಿಗೂ ಸಮೃದ್ಧವಾಗಿ ಭೂರಿದಕ್ಷಿಣೆಗಳನ್ನು ಕೊಟ್ಟನು. ದಶರಥಮಹಾರಾಜನ ಈ ಪುತ್ರಕಾಮೇಷ್ಟಿಯಾಗದಿಂದ ಎಲ್ಲರಿಗೂ ಸಂತೋಷವು ಉಂಟಾಯಿತು. ಋಷಿಮುನಿಮಿತ್ರರೆಲ್ಲರೂ ತುಂಬುಹರ್ಷದಿಂದ “ಸುಪುತ್ರವಾನ್ ಭವ”—ಎಂದು ದಶರಥನಿಗೆ ಆಶೀರ್ವಾದಮಾಡಿದರು.</p>
    <p>ಸಂತುಷ್ಟನಾದ ಯಜ್ಞಪುರುಷನು ಯಜ್ಞಕುಂಡದಿಂದ ಮೇಲಕ್ಕೆ ಎದ್ದು ಬಂದು ದಶರಥಮಹಾರಾಜನಿಗೆ ಬಂಗಾರದ ಕಲಶದಲ್ಲಿ ಪಾಯಸವನ್ನು ತಂದುಕೊಟ್ಟು ಹೀಗೆ ಹೇಳಿದನು:</p>
  </div>
  <div>ಪ್ರಾಜಾಪತ್ಯಂ ನರಂ ವಿದ್ಧಿ ಮಾಮಿಹಾಭ್ಯಾಗತಂ ನೃಪ।<br/>ಇದಂ ತು ನೃಪಶಾರ್ದೂಲ ಪಾಯಸಂ ದೇವನಿರ್ಮಿತಮ್।<br/>ಪ್ರಜಾಕರಂ ಗೃಹಾಣ ತ್ವಂ ಧನ್ಯಮಾರೋಗ್ಯವರ್ಧನಮ್॥</div>
  <div>ಬಾಲಕಾಂಡ ೧೬್ಕೃ೧೬, ೧೯</div>
  <div>
    <p>ಎಲೈ ರಾಜನೆ, ನಿನ್ನ ಬಳಿಗೆ ಬಂದಿರುವ ನನ್ನನ್ನು ಪ್ರಜಾಪತಿಯ ನರನೆಂದು ತಿಳಿ; ಇದೋ, ದೇವನಿರ್ಮಿತವಾದ ಪಾಯಸವಿದು; ಇದರಿಂದ ನಿನಗೆ ಸತ್ ಪುತ್ರರು ಹುಟ್ಟುತ್ತಾರೆ; ಇದರಿಂದ ಧನ್ಯತೆಯೂ ಆರೋಗ್ಯವೂ ಉಂಟಾಗುತ್ತದೆ.</p>
    <p>ಇದನ್ನು ನೀನು ನಿನ್ನ ಪತ್ನಿಯರಿಗೆ ಕೊಡು. ಅವರಲ್ಲಿ ನಿನಗೆ ಯೋಗ್ಯವಾದ ಆರೋಗ್ಯವಂತರಾದ ಸತ್ ಪುತ್ರರು ಜನಿಸುತ್ತಾರೆ—ಎಂದು ಹೇಳಿ ಆ ಪುರುಷನು ರಾಜನಿಗೆ ಪಾಯಸದ ಕಲಶವನ್ನು ಕೊಟ್ಟನು. ಅದನ್ನು ದಶರಥನು ತನ್ನ ಮೂವರೂ ಪತ್ನಿಯರಿಗೆ ಹಂಚುತ್ತಾನೆ. ಅದನ್ನು ಕುಡಿದ ಮೇಲೆ ದಶರಥನಿಂದ ಆ ಮೂವರು ಪತ್ನಿಯರಿಗೆ ನಾಲ್ಕು ಜನ ಪುತ್ರರು ಅವತರಿಸಿದರು!</p>
  </div>
  <div>
    <p><strong><span class="en">5.</span></strong> ವಿಶ್ವಾಮಿತ್ರರು ಬಂದಾಗ ದಶರಥನಿಗಾದ ಸಂತೋಷ!</p>
  </div>
  <div>ಯಥಾಽಮೃತಸ್ಯ ಸಂಪ್ರಾಪ್ತಿಃ ಯಥಾ ವರ್ಷಮನೂದಕೇ।<br/>ಯಥಾ ಸದೃಶದಾರೇಷು ಪುತ್ರಜನ್ಮಾಪ್ರಜಸ್ಯ ವೈ॥</div>
  <div>ಪ್ರಣಷ್ಟಸ್ಯ ಯಥಾ ಲಾಭೋ ಯಥಾ ಹರ್ಷೋ ಮಹೋದಯಃ।<br/>ತಥೈವಾಗಮನಂ ಮನ್ಯೇ ಸ್ವಾಗತಂ ತೇ ಮಹಾಮುನೇ॥</div>
  <div>ಬಾಲಕಾಂಡ ೧೮್ಕೃ೫೦, ೫೧</div>
  <div>
    <p>ತನ್ನ ಅರಮನೆಗೆ ಬಂದ ವಿಶ್ವಾಮಿತ್ರಮಹರ್ಷಿಗಳಿಗೆ ದಶರಥನು ಸಂತೋಷದಿಂದ ಹಾಗೂ ಧನ್ಯತಾಭಾವನೆಯಿಂದ ಹೇಳಿದ ಮಾತುಗಳಿವು.</p>
  </div>
  <div><p>ಅಮೃತವೇ ಪಾಪ್ತವಾದಂತೆ, ಬರಗಾಲದಲ್ಲಿ ಚೆನ್ನಾಗಿ ಮಳೆಯಾದರೆ ಉಂಟಾಗುವಂತೆ, ಮಕ್ಕಳೇ ಇಲ್ಲದವನಿಗೆ ತನ್ನ ಯೋಗ್ಯ ಪತ್ನಿಯಲ್ಲಿ ಮಕ್ಕಳು ಹುಟ್ಟಿದರೆ ಆಗುವಂತೆ, ನಷ್ಟವಾದ ರತ್ನದ ಆಭರಣವು ಪ್ರಾಪ್ತವಾದರೆ ಆಗುವಂತೆ, ಹಬ್ಬಹರಿದಿನಗಳಲ್ಲಿ ಸಂತೋಷವಾಗುವಂತೆ; ಪೂಜ್ಯರಾದ ವಿಶ್ವಾಮಿತ್ರ ಮಹರ್ಷಿಗಳೇ, ತಾವು ನಮ್ಮಲ್ಲಿಗೆ ಬಂದಿರುವುದು ನನಗೆ ತುಂಬಾ ಸಂತೋಷವಾಗಿದೆ, ತಮಗೆ ನನ್ನ ಭಕ್ತಿಪೂರ್ವಕವಾದ ಸ್ವಾಗತ, ಸುಸ್ವಾಗತ! ಬನ್ನಿ, ಬನ್ನಿ, ಮಹರ್ಷಿಗಳೇ ಅರಮನೆಯೊಳಗೆ ಕೃಪೆಮಾಡಿ ದಯಮಾಡಿಸಿರಿ.</p><p>ದಶರಥನಿಗೆ ನಾಲ್ಕು ಪುತ್ರರು ಜನಿಸಿದ್ದಾರೆ, ಅವರೆಲ್ಲರೂ ಶೂರರೂ ತೇಜಸ್ವಿಗಳೂ, ವಿನೀತರೂ ಆದ ಮುದ್ದುಮಕ್ಕಳುಗಳು. ಆ ನಾಲ್ಕೂ ಮಕ್ಕಳುಗಳ ಆಟಪಾಠಗಳನ್ನು ನೋಡುತ್ತಾ ದಶರಥನು ಆನಂದವಾಗಿದ್ದಾನೆ. ರಾಜನ ಅರಮನೆಯಲ್ಲಿ ಸದಾ ಆನಂದ ನೆಮ್ಮದಿಗಳು ತುಂಬಿ ತುಳುಕಾಡುತ್ತಿವೆ. ಈ ಸಂದರ್ಭದಲ್ಲಿ ದಿಢೀರ್ ಎಂದು ವಿಶ್ವಾಮಿತ್ರಮಹರ್ಷಿಗಳು ಅರಮನೆಗೆ ಅನಿರೀಕ್ಷಿತವಾಗಿ ಬಂದುಬಿಡುತ್ತಾರೆ. ಆಗ ದಶರಥಮಹಾರಾಜನಿಗೆ ತುಂಬಾ ತುಂಬಾ ಸಂತೋಷವಾಗಿ ಬಿಡುತ್ತದೆ. ಆ ಸಂತೋಷದಿಂದ ರಾಜನು ಈ ಮೇಲಿನ ಮಾತುಗಳನ್ನು ಋಷಿಗಳಿಗೆ ಹೃತ್ಪೂರ್ವಕವಾಗಿ ಹಾಗೂ ಭಕ್ತಿಯಿಂದ ಹೇಳುತ್ತಾನೆ.</p>ಮೃತನಾದ ಪುತ್ರನು ಬದುಕಿಬಂದುಬಿಟ್ಟರೆ, ಅಮೃತವೇ ಮಾನವರಿಗೆ ಪ್ರಾಪ್ತಿಯಾಯಿತೆಂದರೆ, ಜಲಕ್ಷಾಮದಿಂದ ಪರಿತಪಿಸುತ್ತಿರುವಾಗ ಸುವೃಷ್ಟಿಯಾಗಿಬಿಟ್ಟರೆ, ಮಕ್ಕಳೇ ಇಲ್ಲದಿರುವವನಿಗೆ ಅಪರೂಪಕ್ಕೆ ಸತ್ ಪುತ್ರನು ಹುಟ್ಟಿಬಿಟ್ಟರೆ, ಕಳೆದುಹೋಗಿದ್ದ ರತ್ನಾಭರಣವು ಸಿಕ್ಕಿಬಿಟ್ಟರೆ, ಹಬ್ಬಹರಿದಿನಗಳು ಎಂದರೆ— ಎಷ್ಟೊಂದು ಸಂತೋಷವು ಆಗುತ್ತದೆಯೋ; ಪೂಜ್ಯರಾದ ವಿಶ್ವಾಮಿತ್ರ ಮಹರ್ಷಿಗಳೇ, ನಿಮ್ಮ ಆಗಮನದಿಂದ ನನಗೆ ಅಷ್ಟೇ ಆನಂದವಾಗಿಬಿಟ್ಟಿರುತ್ತದೆ. ತಮಗೆ ಭಕ್ತಿಯ ಸ್ವಾಗತ! ಪೂಜ್ಯರೇ, ತಮಗೆ ಸುಸ್ವಾಗತ!</div>
  <div>
    <p><strong><span class="en">6.</span></strong> ವಿಶ್ವಾಮಿತ್ರರ ಕೃತಜ್ಞತೆಯ ಮಾತುಗಳು</p>
  </div>
  <div>ಕೃತಾರ್ಥೋಽಸ್ಮಿ ಮಹಾಬಾಹೋ ಕೃತಂ ಗುರುವಚಸ್ತ್ವಯಾ।<br/>ಸಿದ್ಧಾಶ್ರಮಮಿದಂ ಸತ್ಯಂ ಕೃತಂ ವೀರ ಮಹಾಯಶಃ॥</div>
  <div>ಬಾಲಕಾಂಡ ೩೦್ಕೃ೨೬</div>
  <div>
    <p>ವಿಶ್ವಾಮಿತ್ರರು ಶ್ರೀರಾಮನಿಗೆ ಕೃತಜ್ಞತೆಯಿಂದ ಹೇಳುವ ಮಾತುಗಳಿವು.</p>
  </div>
  <div>
    <p>ಮಹಾಬಾಹುವಾದ ಶ್ರೀರಾಮನೆ, ನಾನೀಗ ಕೃತಾರ್ಥನಾದೆ; ನೀನು ನಿನ್ನ ಗುರುವಿನ ಮಾತನ್ನು ನಡೆಸಿಕೊಟ್ಟಿದ್ದೀಯೆ; ಕೀರ್ತಿವಂತನಾದ ಶ್ರೀರಾಮನೇ, ಈ ಸಿದ್ಧಾಶ್ರಮವನ್ನು ನೀನೀಗ ನಿಜವಾಗಿಯೂ ಸಿದ್ಧಾಶ್ರಮವನ್ನಾಗಿ ಮಾಡಿದ್ದೀಯೆ!</p>
  </div>
  <div>
    <p>ತಾವು ನಮ್ಮಲ್ಲಿಗೆ ಬಂದಿರುವ ಉದ್ದೇಶವಾದರೂ ಏನು? ನನ್ನಿಂದ ತಮಗೆ ಏನಾಗಬೇಕಾಗಿದೆ? ತಮಗಾಗಿ ನಾನು ಏನು ಬೇಕಾದರೂ ಮಾಡಬಲ್ಲೆ! ತಮಗೆ ಏನನ್ನು ಬೇಕಾದರೂ ಕೊಡಬಲ್ಲೆ! ದಯವಿಟ್ಟು ನನಗೆ ತಿಳಿಸಬೇಕು—ಎಂದು ದಶರಥನು ವಿಶ್ವಾಮಿತ್ರರನ್ನು ವಿನಯದಿಂದ ಕೇಳಿಕೊಂಡನು.</p>
  </div>
  <div>
    <p>ಇದಕ್ಕೆ ಉತ್ತರವಾಗಿ ವಿಶ್ವಾಮಿತ್ರರು ಹೀಗೆ ಹೇಳಿದರು: ಅರಣ್ಯದಲ್ಲಿ ನಾವು ವಾಸವಾಗಿದ್ದೇವೆ. ಅಲ್ಲಿ ನಮ್ಮ <strong>ಸಿದ್ಧಾಶ್ರಮ</strong>ವಿದೆ. ಲೋಕಕಲ್ಯಾಣಕ್ಕಾಗಿ ನಾವು ಅಲ್ಲಿ ಯಜ್ಞವನ್ನು ಮಾಡಬೇಕೆಂದಿದ್ದೇವೆ. ಆ ಯಜ್ಞಕ್ಕೆ ಅಸುರರು ರಕ್ತ, ಮೂಳೆ, ಮಾಂಸದ ತುಂಡುಗಳನ್ನು ಹಾಕಿ ಯಜ್ಞವನ್ನು ಅಪವಿತ್ರಗೊಳಿಸುತ್ತಾರೆ. ಆದ್ದರಿಂದ ಆ ರಾಕ್ಷಸರನ್ನು ಸಂಹಾರಮಾಡುವ ಮೂಲಕ ಯಜ್ಞವನ್ನು ಸಂರಕ್ಷಣೆಮಾಡುವುದಕ್ಕಾಗಿ ನಿನ್ನ ಹಿರಿಯ ಇಬ್ಬರು ಮಕ್ಕಳನ್ನು ಅರಣ್ಯಕ್ಕೆ ನನ್ನೊಂದಿಗೆ ಕಳಿಸಿಕೊಡು; ಇದಕ್ಕಾಗಿ ನಾನು ನಿನ್ನಲ್ಲಿಗೆ ಬಂದಿದ್ದೇನೆ.</p>
  </div>
  <div>ಈ ಮಾತುಗಳನ್ನು ಕೇಳಿದ ಕೂಡಲೇ ಸಿಡಿಲು ಬಡಿದಂತಾಗಿ ರಾಜನು ದುಃಖದಿಂದ ಕುಸಿದುಬಿದ್ದನು. ತನ್ನ ಪ್ರಿಯಪುತ್ರರಾದ ಶ್ರೀರಾಮಲಕ್ಷ್ಮಣರನ್ನು ಕಾಡಿಗೆ ಹೇಗೆ ಕಳಿಸೋಣ? ಎಂದು ಚಿಂತ್ರಾಕ್ರಾಂತನಾಗಿದ್ದಾಗ ವಸಿಷ್ಠಮಹರ್ಷಿಗಳು ಬಂದು ರಾಜನಿಗೆ ಹೀಗೆ ಹೇಳಿದರು: “ರಾಜನೆ, ಹೆದರಬೇಡ, ವಿಶ್ವಾಮಿತ್ರರು ಸಾಮಾನ್ಯರಲ್ಲ ; ಇವರು ಮಹರ್ಷಿಗಳು ಹಾಗೂ ತಪಸ್ವಿಗಳು. ಆದ್ದರಿಂದ ನೀನು ಧೈರ್ಯವಾಗಿ ನಿನ್ನ ಮಕ್ಕಳನ್ನು ಇವರೊಂದಿಗೆ ಕಳಿಸಿಕೊಡು”. ಅದರಂತೆ ದಶರಥನು ಇಬ್ಬರು ಮಕ್ಕಳನ್ನೂ ವಿಶ್ವಾಮಿತ್ರರ ಜೊತೆಯಲ್ಲಿ ಕಾಡಿಗೆ ಕಳುಹಿಸಿಕೊಟ್ಟನು. ಶ್ರೀರಾಮನು ಯಜ್ಞರಕ್ಷಣೆಯನ್ನು ಮಾಡುತ್ತಾನೆ.</div>
  <div>ಅದರಿಂದ ಸಂತುಷ್ಟರಾದ ವಿಶ್ವಾಮಿತ್ರರು ಕೃತಜ್ಞತೆಯಿಂದ ಈ ಮೇಲಿನ ಮಾತುಗಳನ್ನಾಡಿದ್ದಾರೆ! ಕೃತಜ್ಞತೆಯೆಂಬುದು ಮಾನವತ್ವದ ಲಕ್ಷಣವು!</div>
  <div>
    <p><strong><span class="en">7.</span></strong> ಶ್ರೀರಾಮಾದಿಗಳಿಗೆ ವಿವಾಹಮಹೋತ್ಸವ</p>
  </div>
  <div>ಇಯಂ ಸೀತಾ ಮಮ ಸುತಾ ಸಹಧರ್ಮಚರೀ ತವ।<br/>ಪ್ರತೀಚ್ಛ ಚೈನಾಂ ಭದ್ರಂ ತೇ ಪಾಣಿಂ ಗೃಹ್ಣೀಷ್ವ ಪಾಣಿನಾ॥</div>
  <div>ಲಕ್ಷ್ಮಣಾಗಚ್ಛ ಭದ್ರಂ ತೇ ಊರ್ಮಿಳಾಮುದ್ಯತಾಂ ಮಯಾ।<br/>ಪ್ರತೀಚ್ಛ ಪಾಣಿಂ ಗೃಹ್ಣೀಷ್ವ ಮಾ ಭೂತ್ ಕಾಲಸ್ಯ ಪರ್ಯಯಃ॥</div>
  <div>ಬಾಲಕಾಂಡ ೭೩್ಕೃ೨೬, ೩೦</div>
  <div>
    <p>ಜನಕರಾಜನು ಶ್ರೀರಾಮಲಕ್ಷ್ಮಣಭರತಶತ್ರುಘ್ನರಿಗೆ ಹೇಳಿದ ಮಾತುಗಳಿವು.</p>
  </div>
  <div><p>ಎಲೈ ಶ್ರೀರಾಮನೆ, ಇವಳು ಸೀತಾ, ನನ್ನ ಮಗಳು; ಇವಳನ್ನು ನೀನೀಗ ನೋಡು, ಇವಳು ನಿನ್ನ ಧರ್ಮಪತ್ನಿ, ಇವಳ ಕೈಯನ್ನು ಹಿಡಿದುಕೋ. ಎಲೈ ಲಕ್ಷ್ಮಣನೆ, ಇವಳು ಊರ್ಮಿಳೆಯು ನನ್ನ ಮಗಳು, ಇವಳನ್ನು ಸರಿಯಾಗಿ ನೋಡು, ಇವಳು ನಿನ್ನ ಧರ್ಮಪತ್ನಿಯು, ಇವಳ ಕೈಯನ್ನು ನೀನು ಹಿಡಿದುಕೊ. ಎಲೈ ಭರತ ಶತ್ರುಘ್ನರೇ, ಇವರಿಬ್ಬರು ಮಾಂಡವೀ ಮತ್ತು ಶ್ರುತಕೀರ್ತಿಯರು. ಇವರಿಬ್ಬರಲ್ಲಿ ಒಬ್ಬೊಬ್ಬರೂ ನಿಮ್ಮೊಬ್ಬರಿಗೆ ಪತ್ನಿಯರಾಗಿದ್ದಾರೆ. ಇವರಿಬ್ಬರಲ್ಲಿ ನೀವು ಒಬ್ಬೊಬ್ಬರೂ ಇವರ ಕೈಯನ್ನು ಹಿಡಿದುಕೊಳ್ಳಿರಿ.</p>್ಜ್ಝ್ಬ್ಖ = <p>ವಿಶ್ವಾಮಿತ್ರರು ಶ್ರೀರಾಮಲಕ್ಷ್ಮಣರನ್ನು ಸಿದ್ಧಾಶ್ರಮದಿಂದ ಜನಕರಾಜನ ಆಸ್ಥಾನಕ್ಕೆ ಕರೆದುಕೊಂಡು ಬಂದಿದ್ದಾರೆ. ಅಲ್ಲಿ ಶ್ರೀರಾಮಚಂದ್ರನು ಶೈವಧನುಸ್ಸನ್ನು ಮುರಿದುಹಾಕಿದ್ದಾನೆ. ಶ್ರೀರಾಮನ ಪೌರುಷವನ್ನು ಕಂಡು ಜನಕರಾಜನಿಗೆ ಸಂತೋಷವಾಗಿದೆ. ಆಗ ವಿಶ್ವಾಮಿತ್ರಮಹರ್ಷಿಗಳ ಆದೇಶದಂತೆ ಜನಕರಾಜನು ಅಯೋಧ್ಯೆಯಿಂದ ದಶರಥ ಮಹಾರಾಜನನ್ನು ವಿದೇಹ ರಾಜ್ಯಕ್ಕೆ ಕರೆಸಿದ್ದಾನೆ. ವಸಿಷ್ಠಮಹರ್ಷಿಗಳ ನೇತೃತ್ವದಲ್ಲಿ ತನ್ನ ನಾಲ್ಕೂ ಪುತ್ರರಿಗೆ ದಶರಥನು ಕನ್ಯಾರತ್ನಗಳನ್ನು ತಂದುಕೊಂಡು ವಿವಾಹವನ್ನು ನೆರವೇರಿಸಿದ್ದಾನೆ. ಜನಕನು ಸೀತೆಯನ್ನು ಶ್ರೀರಾಮನಿಗೂ, ಊರ್ಮಿಳೆಯನ್ನು ಲಕ್ಷ್ಮಣನಿಗೂ, ಮಾಂಡವಿಯನ್ನು ಭರತನಿಗೂ, ಶ್ರುತಕೀರ್ತಿಯನ್ನು ಶತ್ರುಘ್ನನಿಗೂ ಕೊಟ್ಟು ವಿವಾಹವನ್ನು ನೆರವೇರಿಸಿದನು. ದಶರಥನು ತನ್ನ ನಾಲ್ಕೂ ಮಕ್ಕಳೊಂದಿಗೆ ಹಾಗೂ ಸೊಸೆಯರೊಂದಿಗೆ ಅಲ್ಲಿಂದ ಅಯೋಧ್ಯೆಗೆ ವಾಪಸ್ಸು ಬಂದನು.</p>್ಜ್ಝ್ಬ್ಖ = <p>ಶ್ರೀರಾಮಲಕ್ಷ್ಮಣರು ಸಿದ್ಧಾಶ್ರಮದಲ್ಲಿ ಅಸುರರನ್ನು ಸಂಹರಿಸಿ ಯಜ್ಞವನ್ನು ಸಾಂಗಮಂಗಳಪ್ರದವನ್ನಾಗುವಂತೆ ಮಾಡಿದ್ದಾರೆ. ಇದರಿಂದ ಸಂತುಷ್ಟರಾದ ವಿಶ್ವಾಮಿತ್ರಮಹರ್ಷಿಗಳು ಶ್ರೀರಾಮಾದಿಗಳಿಗೆ ಯೋಗ್ಯರಾದ ವಧುಗಳೊಂದಿಗೆ ವಿವಾಹವನ್ನು ಮಾಡಿಸಿದ್ದಾರೆ.</p>್ಜ್ಝ್ಬ್ಖ = <strong>ಕೃತಸ್ಯ ಪ್ರತಿಕರ್ತವ್ಯಮ್ ಏಷ ಧರ್ಮಃ ಸನಾತನಃ.</strong></div>
  <div>
    <p><strong><span class="en">8.</span></strong> ಕೌಸಲ್ಯೆಯಿಂದ ಶ್ರೀರಾಮನಿಗೆ ಆಶೀರ್ವಾದ</p>
  </div>
  <div>ಯನ್ಮಂಗಳಂ ಸಹಸ್ರಾಕ್ಷೇ ಸರ್ವದೇವನಮಸ್ಕೃತೇ।<br/>ವೃತ್ರನಾಶೇ ಸಮಭವತ್ ತತ್ತೇ ಭವತು ಮಂಗಳಮ್॥</div>
  <div>ಋಷಯಃ ಸಾಗರಾ ದ್ವೀಪಾಃ ವೇದಾ ಲೋಕಾ ದಿಶಶ್ಚ ತೇ।<br/>ಮಂಗಳಾನಿ ಮಹಾಬಾಹೋ ದಿಶಂತು ಶುಭಮಂಗಳಮ್॥</div>
  <div>ಅಯೋಧ್ಯಾಕಾಂಡ ೨೫್ಕೃ೩೨, ೩೬</div>
  <div>
    <p>ಕೌಸಲ್ಯೆಯು ಶ್ರೀರಾಮಚಂದ್ರನಿಗೆ ಮಾಡಿದ ಮಂಗಳಾಶಂಸನೆಗಳು.</p>
  </div>
  <div><p>ವೃತ್ರಾಸುರನನ್ನು ಸಂಹಾರಮಾಡುವುದಕ್ಕೆ ಹೊರಟಾಗ ದೇವೇಂದ್ರನಿಗೆ ದೇವತೆಗಳು ಮಾಡಿದ ಮಂಗಳವೇ, ಎಲೈ ರಾಮನೆ, ನಿನಗೂ ಉಂಟಾಗಲಿ. ಋಷಿಗಳು, ಸಾಗರಗಳು, ದ್ವೀಪಗಳು, ವೇದಗಳು, ಲೋಕಗಳು, ದಿಕ್ಕುಗಳು— ಎಲ್ಲರೂ ಒಟ್ಟಾಗಿ ಸೇರಿಕೊಂಡು ನಿನಗೆ ಶುಭಮಂಗಳವನ್ನು ಕೋರಲಿ.</p><p>ದಶರಥನು ತನ್ನ ನಾಲ್ಕು ಸೊಸೆಯರೊಂದಿಗೆ ಹಾಗೂ ನಾಲ್ಕು ಸುಪುತ್ರರೊಂದಿಗೆ ಕೂಡಿಕೊಂಡು ಸಂತೋಷವಾಗಿದ್ದುಕೊಂಡು ರಾಜ್ಯಭಾರವನ್ನು ಮಾಡುತ್ತಾ ಇದ್ದಾನೆ. ಇನ್ನೇನು ಶ್ರೀರಾಮನಿಗೆ ಯೌವರಾಜ್ಯದ ಪಟ್ಟವನ್ನು ಕಟ್ಟಿ ತಾನು ನಿವೃತ್ತನಾಗಬೇಕೆಂದು ಬಯಸುತ್ತಿದ್ದಾನೆ. ಶ್ರೀರಾಮನಿಗೆ ನಾಳೆ ಪಟ್ಟಾಭಿಷೇಕವಾಗಲಿ ಎಂದು ಮುಹೂರ್ತವನ್ನೂ ದಶರಥರಾಜನು ವಸಿಷ್ಠಮಹರ್ಷಿಗಳಿಂದ ನಿಶ್ಚಯಿಸಿದ್ದಾನೆ.</p><p>ಈ ವಿಷಯವನ್ನು ದಶರಥನು ಕೈಕೇಯಿಗೆ ತಿಳಿಸುತ್ತಾನೆ. ಅವಳು ಅತ್ಯಂತ ಸಂತೋಷದಿಂದ ಈ ಸುದ್ದಿಯನ್ನು ತನ್ನ ದಾಸಿಯಾದ ಮಂಥರೆಗೆ ತಿಳಿಸುತ್ತಾಳೆ. ದುಷ್ಟಳಾದ ಆ ಮಂಥರೆಯು ಕೈಕೇಯಿಯ ಮನದಲ್ಲಿ ವಿಷಬೀಜವನ್ನು ಬಿತ್ತುತ್ತಾಳೆ. ಆಗ ಕೈಕೇಯಿಯು, ಶ್ರೀರಾಮನು ಹದಿನಾಲ್ಕು ವರ್ಷಗಳ ಕಾಲ ಅರಣ್ಯವಾಸವನ್ನು ಮಾಡಬೇಕೆಂದೂ ಅದೇ ಮುಹೂರ್ತದಲ್ಲಿ ತನ್ನ ಮಗನಾದ ಭರತನಿಗೆ ಪಟ್ಟಾಭಿಷೇಕವಾಗಬೇಕೆಂದೂ ಹಠಹಿಡಿದು ವರವನ್ನು ಬೇಡುತ್ತಾಳೆ. ಅದರಂತೆ ಶ್ರೀರಾಮಚಂದ್ರನು ಅರಣ್ಯಕ್ಕೆ ಹೊರಡಲು ಸಿದ್ಧನಾಗುತ್ತಾನೆ. ವನವಾಸಕ್ಕೆ ಹೊರಡುವುದಕ್ಕಿಂತ ಮುಂಚೆ ಶ್ರೀರಾಮನು ತನ್ನ ತಾಯಿ ಕೌಸಲ್ಯೆಗೆ ನಮಸ್ಕಾರವನ್ನು ಮಾಡುತ್ತಾನೆ. ಆಗ ಕೌಸಲ್ಯೆಯು ಶ್ರೀರಾಮನಿಗೆ ಈ ಮೇಲಿನ ಶ್ಲೋಕಗಳಿಂದ ಶುಭಾಶಂಸನೆಗಳನ್ನು ಕೋರುತ್ತಾಳೆ.</p>ಪ್ರಯಾಣಕ್ಕೆ ಹೊರಡುವಾಗ, ಶುಭಕರ್ಮಗಳಿಗೆ ಹೊರಡುವಾಗ ಹಿರಿಯರಿಗೆ, ಮಾತಾಪಿತೃಗಳಿಗೆ, ಗುರುಗಳಿಗೆ ನಮಸ್ಕಾರಗಳನ್ನು ಹಾಕಿ ಹೊರಡಬೇಕು. ಅವರ ಆಶೀರ್ವಾದದಿಂದ ಮುಂದಿನ ಕಾರ್ಯಗಳು ಸುಗಮವಾಗಿ ಸಿದ್ಧಿಸುತ್ತವೆ.</div>
  <div>
    <p><strong><span class="en">9.</span></strong> ಲಕ್ಷ್ಮಣನಿಗೆ ಅಮ್ಮನ ಕಿವಿಮಾತು</p>
  </div>
  <div>ರಾಮಂ ದಶರಥಂ ವಿದ್ಧಿ ಮಾಂ ವಿದ್ಧಿ ಜನಕಾತ್ಮಜಾಮ್।<br/>ಅಯೋಧ್ಯಾಮ್ ಅಟವೀಂ ವಿದ್ಧಿ ಗಚ್ಛ ತಾತ ಯಥಾಸುಖಮ್॥</div>
  <div>ಅಯೋಧ್ಯಾಕಾಂಡ ೪೦್ಕೃ೯</div>
  <div>
    <p>ಮಗೂ ಲಕ್ಷ್ಮಣ, ರಾಮನನ್ನು ದಶರಥನೆಂದು ಭಾವಿಸು; ಜನಕಪುತ್ರಿಯಾದ ಸೀತೆಯನ್ನು ಸುಮಿತ್ರೆಯೆಂದು ಭಾವಿಸು; ಅರಣ್ಯವನ್ನು ಅಯೋಧ್ಯೆಯೆಂದೇ ಭಾವಿಸು; ಮಗೂ, ಅರಣ್ಯಕ್ಕೆ ಸುಖವಾಗಿ ಹೋಗಿ ಸಂತೋಷವಾಗಿ ತಿರುಗಿ ಬಾ.</p>
    <p>ದಶರಥನ ಮಾತಿನಂತೆ ಶ್ರೀರಾಮಚಂದ್ರನು ಅರಣ್ಯಕ್ಕೆ ಸಂತೋಷದಿಂದ ಹೊರಡಲು ಸಿದ್ಧನಾಗಿದ್ದಾನೆ. ತನ್ನ ತಾಯಿಗೆ ನಮಸ್ಕರಿಸಿ ಅವಳಿಂದ ಮಂಗಳಾಶಂಸನೆಗಳನ್ನೂ ಪಡೆದಿದ್ದಾನೆ. ಅನಂತರ ಸೀತಾದೇವಿಗೂ ವಿಷಯವನ್ನು ತಿಳಿಸಲಾಗಿ ಅವಳು ತಾನೂ ಜೊತೆಯಲ್ಲಿ ಬರುತ್ತೇನೆ ಎಂದು ಹಠಮಾಡುತ್ತಾಳೆ. ‘ಆಗಲಿ’ ಎಂದು ಶ್ರೀರಾಮನು ಒಪ್ಪಿಕೊಳ್ಳುತ್ತಾನೆ.</p>
    <p>ಅನಂತರ ಈ ವಿಚಾರವನ್ನು ಶ್ರೀರಾಮನು ತಮ್ಮ ಲಕ್ಷ್ಮಣನಿಗೂ ತಿಳಿಸುತ್ತಾನೆ. ಇದನ್ನು ಕೇಳಿದ ಕೂಡಲೇ ಲಕ್ಷ್ಮಣನು ಕೋಪಾವಿಷ್ಟನಾಗಿ ತನ್ನ ತಂದೆಯನ್ನು ನಿಂದಿಸುತ್ತಾನೆ. ಶ್ರೀರಾಮನ ಹಿತೋಪದೇಶದಿಂದ ಲಕ್ಷ್ಮಣನು ಶಾಂತನಾಗಿ ತಾನೂ ಶ್ರೀರಾಮನೊಂದಿಗೆ ಅರಣ್ಯವಾಸಕ್ಕೆ ಬರುತ್ತೇನೆಂದು ಹೇಳುತ್ತಾನೆ. ಅದಕ್ಕೆ ಶ್ರೀರಾಮನು ಆಗಲಿ ಎಂದು ಒಪ್ಪಿಕೊಳ್ಳುತ್ತಾನೆ. ಅನಂತರ ಈ ವಿಚಾರವನ್ನು ಲಕ್ಷ್ಮಣನು ತನ್ನ ತಾಯಿ ಸುಮಿತ್ರೆಗೆ ತಿಳಿಸುತ್ತಾನೆ. ಹಾಗೂ ನಮಸ್ಕಾರ ಮಾಡಿ ಆಶೀರ್ವದಿಸುವಂತೆ ತಾಯಿಯನ್ನು ಕೇಳಿಕೊಳ್ಳುತ್ತಾನೆ. ಆಗ ಸುಮಿತ್ರಾದೇವಿಯು ತನ್ನ ಸುಪುತ್ರನಾದ ಲಕ್ಷ್ಮಣನಿಗೆ ಬಂಗಾರದಂಥ ಈ ಮಾತುಗಳನ್ನು ಹೇಳುತ್ತಾಳೆ: “ಅಣ್ಣನಾದ ಶ್ರೀರಾಮನನ್ನೇ ತಂದೆ ದಶರಥನೆಂದು ಭಾವಿಸು; ಅತ್ತಿಗೆ ಸೀತೆಯನ್ನು ಜನನೀ ಸುಮಿತ್ರೆಯೆಂದು ಭಾವಿಸು; ಅರಣ್ಯದಲ್ಲಿದ್ದರೂ ಅರಣ್ಯವನ್ನು ಅಯೋಧ್ಯೆಯೆಂದೇ ಭಾವಿಸು; ಮಗೂ, ಕಾಡಿಗೆ ಸುಖವಾಗಿ ಹೋಗಿ ಆನಂದವಾಗಿದ್ದು ಆರೋಗ್ಯದಿಂದ ಹಾಗೂ ಸಂತೋಷದಿಂದ ವಾಪಸ್ಸು ಬಾರಪ್ಪ, ಕಂದ.”</p>
    <p>ನಮ್ಮ ಆರ್ಯಸಂಸ್ಕೃತಿಯಿದು: ಯಾವುದೇ ಸ್ತ್ರೀಯರನ್ನು ಕಂಡರೂ ತನ್ನ ತಾಯಿಯೆಂಬ ಭಾವನೆಯಿಂದಲೇ ಅವರನ್ನು ಕಾಣಬೇಕು. ಇತರ ಸ್ತ್ರೀಯರನ್ನು ಎಂದೆಂದಿಗೂ ಕಾಮಭಾವನೆಯಿಂದ ನೋಡಬಾರದು.</p>
  </div>
  <div>ಮಾತೃವತ್ ಪರದಾರೇಷು ಪರದ್ರವ್ಯೇಷು ಲೋಷ್ಟವತ್।<br/>ಆತ್ಮವತ್ ಸರ್ವಭೂತೇಷು ಯಃ ಪಶ್ಯತಿ ಸ ಪಶ್ಯತಿ॥</div>
  <div><strong><span class="en">10.</span></strong> ಶ್ರೀರಾಮನಿಂದ ತಂದೆಗೆ ಪಿಂಡಪ್ರದಾನ</div>
  <div>ಇದಂ ಭುಂಕ್ಷ್ವ ಮಹಾರಾಜ ಪ್ರೀತೋ ಯದಶನಾ ವಯಮ್।<br/>ಯದನ್ನಃ ಪುರುಷೋ ಭವತಿ ತದನ್ನಾಸ್ತಸ್ಯ ದೇವತಾಃ॥</div>
  <div>ಅಯೋಧ್ಯಾಕಾಂಡ ೧೦೩್ಕೃ೩೦</div>
  <div>
    <p>ಅರಣ್ಯದಲ್ಲಿ ಪಿಂಡಪ್ರದಾನ ಮಾಡುವಾಗ ದಶರಥನನ್ನುದ್ದೇಶಿಸಿ ರಾಮನು ಹೇಳಿದ ಮಾತುಗಳಿವು:</p>
  </div>
  <div><p>ಎಲೈ ದಶರಥಮಹಾರಾಜನೆ, ನಾವು ತಿನ್ನುತ್ತಿರುವ ಅನ್ನವನ್ನೇ ನಿನಗೂ ಹಾಕುತ್ತಿದ್ದೇವೆ; ಇದನ್ನು ತಿಂದು ನೀನು ಸುಪ್ರೀತನಾಗು. ಏಕೆಂದರೆ ಎಂಥ ಅನ್ನವನ್ನು ಪುರುಷನು ತಿನ್ನುತ್ತಾನೆಯೋ ಅದೇ ಅವನ ಪಿತೃದೇವತೆಗಳಿಗೂ ತೃಪ್ತಿಹೇತುವಾದ ಅನ್ನವಾಗುತ್ತದೆಯಲ್ಲವೆ?</p><p>ಸೀತಾಲಕ್ಷ್ಮಣಸಮೇತನಾಗಿ ಶ್ರೀರಾಮಚಂದ್ರನು ಅರಣ್ಯಕ್ಕೆ ಬಂದು ಋಷಿಮುನಿಗಳೊಂದಿಗೆ ಸೇರಿಕೊಂಡು ಸಂತೋಷವಾಗಿ ಕಾಲವನ್ನು ಕಳೆಯುತ್ತಾ ಇದ್ದಾನೆ. ಅತ್ತ , ಭರತನಿಗೆ ಈ ಸಮಾಚಾರವನ್ನೆಲ್ಲ ತಾಯಿ ಕೈಕೇಯಿಯು ತಿಳಿಸು ತ್ತಾಳೆ. ಇದನ್ನು ಕೇಳಿದ ಕೂಡಲೇ ಭರತನಿಗೆ ತುಂಬಾ ದುಃಖವು ಉಂಟಾಗುತ್ತದೆ. ಹೇಗಾದರೂ ಮಾಡಿ ಶ್ರೀರಾಮನನ್ನು ಅಯೋಧ್ಯೆಗೆ ವಾಪಸ್ಸು ಬರುವಂತೆ ಮಾಡಲೇಬೇಕೆಂದು ನಿಶ್ಚಯಿಸಿ ಭರತನು ಅರಣ್ಯಕ್ಕೆ ಬಂದು ಶ್ರೀರಾಮನಿಗೆ ನಮಸ್ಕಾರವನ್ನು ಮಾಡುತ್ತಾನೆ. ತಂದೆಯು ಚೆನ್ನಾಗಿದ್ದಾನೆಯೆ? ಎಂದು ಶ್ರೀರಾಮನು ಭರತನನ್ನು ಕೇಳಿದಾಗ, ‘ದಶರಥನು ಮೃತನಾಗಿದ್ದಾನೆ’—ಎಂದು ಭರತನು ಶ್ರೀರಾಮನಿಗೆ ತಿಳಿಸುತ್ತಾನೆ. ಪಿತೃಮರಣದ ವಾರ್ತೆಯನ್ನು ಕೇಳಿ ಶ್ರೀರಾಮನಿಗೆ ಅತ್ಯಂತ ದುಃಖವು ಉಂಟಾಗುತ್ತದೆ. ಈ ಶೋಕವನ್ನು ಹೇಗೋ ತಡೆದುಕೊಂಡು ಶ್ರೀರಾಮನು ತಂದೆಯನ್ನು ಉದ್ದೇಶಿಸಿ ತರ್ಪಣಾದಿಗಳನ್ನು ಕೊಟ್ಟು ಪಿಂಡಪ್ರದಾನವನ್ನು ಮಾಡುತ್ತಾನೆ. ಅರಣ್ಯದಲ್ಲಿ ಅಕ್ಕಿ, ತುಪ್ಪ, ಹಾಲು, ಮೊಸರುಗಳು ಎಲ್ಲಿ ಸಿಗಬೇಕು? ಆದ್ದರಿಂದ ಶ್ರೀರಾಮನು ಏನನ್ನು ತಿನ್ನುತ್ತಿದ್ದನೋ ಅದರಿಂದಲೇ ತನ್ನ ತಂದೆಗೂ ಪಿಂಡವನ್ನು ಹಾಕುತ್ತಾನೆ. ಮನುಷ್ಯನು ಏನನ್ನು ತಿನ್ನುತ್ತಾನೆಯೋ ಅದೇ ಅವನ ಪಿತೃಗಳಿಗೂ ಆಹಾರವಾಗುತ್ತದೆ. ಅಂತೂ ಅರಣ್ಯದಲ್ಲಿದ್ದರೂ ಶ್ರೀರಾಮನು ಪಿತೃಕಾರ್ಯವನ್ನು ಮಾತ್ರ ಬಿಡಲಿಲ್ಲ. ಅಂದಮೇಲೆ ನಾವುಗಳೂ ನಮ್ಮ ಕರ್ತವ್ಯಗಳನ್ನು ಎಲ್ಲಿದ್ದರೂ ಮಾಡಲೇಬೇಕಲ್ಲವೆ?</p>ಶ್ರದ್ಧೆಯಿಂದ ಮಾಡಿದಾಗಲೇ ಅದು ಶ್ರಾದ್ಧವಾಗುತ್ತದೆ. ಪಿತೃಗಳನ್ನು ಉದ್ದೇ ಶಿಸಿ ಏನನ್ನು ಕೊಟ್ಟರೂ ಅದರಿಂದ ಪಿತೃದೇವತೆಗಳಿಗೆ ತೃಪ್ತಿಯಾಗುತ್ತದೆ. ಆದರೆ ಅಲ್ಲಿ ಮುಖ್ಯವಾಗಿರಬೇಕಾದದ್ದು ಶ್ರದ್ಧಾಭಕ್ತಿ—ಎಂಬುದನ್ನು ಮರೆಯಬಾರದು.</div>
  <div>
    <p><strong><span class="en">11.</span></strong> ಪಂಚವಟೀದರ್ಶನ</p>
  </div>
  <div>ಆಗತಾಃ ಸ್ಮ ಯಥೋದ್ದಿಷ್ಟಂ ಯಂ ದೇಶಂ ಮುನಿರಬ್ರವೀತ್।<br/>ಅಯಂ ಪಂಚವಟೀದೇಶಃ ಸೌಮ್ಯ ಪುಷ್ಪಿತಕಾನನಃ॥</div>
  <div>ಅರಣ್ಯಕಾಂಡ ೧೫್ಕೃ೨</div>
  <div>
    <p>ಶ್ರೀರಾಮನು ಅರಣ್ಯದಲ್ಲಿ ಲಕ್ಷ್ಮಣನಿಗೆ ಹೇಳಿದ ಮಾತುಗಳಿವು.</p>
  </div>
  <div>
    <p>ಸೌಮ್ಯ, ಲಕ್ಷ್ಮಣನೇ, ನಾವೀಗ ಅಗಸ್ತ್ಯಮಹರ್ಷಿಗಳು ಸೂಚಿಸಿದಂಥ ಪಂಚವಟೀ ಎಂಬ ಸ್ಥಳಕ್ಕೆ ಬಂದಿರುತ್ತೇವೆ. ಇಲ್ಲಿ ಪುಷ್ಪಗಳಿಂದ ತುಂಬಿರುವ ಮರಗಳಿವೆ.</p>
    <p>ಅರಣ್ಯವಾಸಿಯಾದ ಶ್ರೀರಾಮನು ತನ್ನ ತಂದೆ ದಶರಥನಿಗೆ ಪಿತೃತರ್ಪಣವನ್ನೂ ಪಿಂಡವನ್ನೂ ಕೊಟ್ಟು ಅಲ್ಲಿಂದ ಮುಂದಕ್ಕೆ ಸೀತಾಲಕ್ಷ್ಮಣಸಮೇತನಾಗಿ ಹೊರಡುತ್ತಾನೆ. ಅಲ್ಲಿದ್ದಾಗ ಅಲ್ಲಿಗೆ ವಸಿಷ್ಠರು ಕೌಸಲ್ಯಾಸುಮಿತ್ರಾಕೈಕೇಯಿಯರೊಂದಿಗೆ ಬರುತ್ತಾರೆ. ಅಯೋಧ್ಯೆಗೆ ವಾಪಸ್ಸು ಬರುವಂತೆ ಶ್ರೀರಾಮನನ್ನು ಕೇಳಿಕೊಳ್ಳುತ್ತಾರೆ. ‘ಪಿತೃವಾಕ್ಯಪರಿಪಾಲನೆಯೇ ಮುಖ್ಯ’ ಎಂದು ಹೇಳಿ ಶ್ರೀರಾಮನು ಅರಣ್ಯದಲ್ಲಿಯೇ ಇರಲು ಸಂಕಲ್ಪಮಾಡುತ್ತಾನೆ. ವಸಿಷ್ಠಾದಿಗಳೆಲ್ಲರೂ ನಿರಾಶೆಗೊಂಡವರಾಗಿ ಅಯೋಧ್ಯೆಗೇ ವಾಪಸ್ಸಾಗುತ್ತಾರೆ.</p>
    <p>ಅಲ್ಲಿಂದ ಮುಂದಕ್ಕೆ ಶ್ರೀರಾಮನು ಅತ್ರಿ, ಶರಭಂಗಮಹರ್ಷಿಗಳ ಆಶ್ರಮಕ್ಕೆ ಬರುತ್ತಾನೆ. ಸುತೀಕ್ಷ್ಣಮಹರ್ಷಿಗಳ ದರ್ಶನವನ್ನು ಮಾಡಿಕೊಂಡು ಅನಂತರ ಶ್ರೀರಾಮನು ಅಗಸ್ತ್ಯಮಹರ್ಷಿಗಳ ಆಶ್ರಮಕ್ಕೆ ಬರುತ್ತಾನೆ. ಅಗಸ್ತ್ಯರು ಶ್ರೀರಾಮನಿಗೆ ಆತಿಥ್ಯವನ್ನು ಮಾಡುತ್ತಾರೆ. ಅಲ್ಲಿ ಅನೇಕ ಮಹರ್ಷಿಗಳ ದರ್ಶನದಿಂದ ಶ್ರೀರಾಮನಿಗೆ ಸಂತೋಷವಾಗುತ್ತದೆ. ಅಗಸ್ತ್ಯಮಹರ್ಷಿಗಳಿಂದ ಶ್ರೀರಾಮನು ಅನೇಕ ದಿವ್ಯಾಸ್ತ್ರಗಳನ್ನು ಪಡೆದುಕೊಳ್ಳುತ್ತಾನೆ.</p>
    <p>‘ಈ ಅರಣ್ಯದಲ್ಲಿ ಸೀತಾದೇವಿಯೊಂದಿಗೆ ವಾಸಿಸಲು ಯೋಗ್ಯವಾದ ಸ್ಥಳವನ್ನು ಸೂಚಿಸಿರಿ’—ಎಂದು ಶ್ರೀರಾಮನು ಅಗಸ್ತ್ಯರನ್ನು ಕೇಳಿಕೊಂಡಾಗ, ಅಗಸ್ತ್ಯರು <strong>ಪಂಚವಟೀ</strong> ಎಂಬ ಶಾಂತವಾದ ಹಾಗೂ ಸುಂದರವಾದ ಜಾಗವನ್ನು ಸೂಚಿಸುತ್ತಾರೆ. ಅದರಂತೆ ಸೀತಾಲಕ್ಷ್ಮಣಸಮೇತನಾಗಿ ಶ್ರೀರಾಮನು <strong>ಪಂಚವಟೀ</strong> ಜಾಗಕ್ಕೆ ಬಂದು ತಲುಪಿದ್ದಾನೆ. ಆ <strong>ಪಂಚವಟಿ</strong>ಯನ್ನು ಕಂಡು ಶ್ರೀರಾಮನು ಸಂತೋಷದಿಂದ ಲಕ್ಷ್ಮಣನಿಗೆ ಈ ಮೇಲಿನ ಮಾತುಗಳನ್ನು ಹೇಳುತ್ತಿದ್ದಾನೆ. ಪಂಚವಟೀ ಸ್ಥಳವು ಅತ್ಯಂತ ಮನೋಹರವಾಗಿದೆ—ಎಂದು ಶ್ರೀರಾಮನು ಹೇಳುತ್ತಾನೆ. ಅರಳಿ ಮರ, ಆಲದ ಮರ, ಬಿಲ್ವದ ಮರ, ನೆಲ್ಲಿಮರ ಮತ್ತು ಅತ್ತಿಮರಗಳಿಂದ ಸುತ್ತುವರಿಯಲ್ಪಟ್ಟ ಸುಂದರವಾದ ತೋಟಕ್ಕೆ <strong>ಪಂಚವಟೀ</strong> ಎಂದು ಹೆಸರು. ಈ ಐದೂ ಮರಗಳು <strong>ದೇವವೃಕ್ಷ</strong>ಗಳೆನಿಸುತ್ತವೆ.</p>
  </div>
  <div>
    <p><strong><span class="en">12.</span></strong> ರಾವಣನಿಗೆ ಮಾರೀಚನ ಹಿತನುಡಿ</p>
  </div>
  <div>ಸುಲಭಾಃ ಪುರುಷಾ ರಾಜನ್ ಸತತಂ ಪ್ರಿಯವಾದಿನಃ।<br/>ಅಪ್ರಿಯಸ್ಯ ಚ ಪಥ್ಯಸ್ಯ ವಕ್ತಾ ಶ್ರೋತಾ ಚ ದುರ್ಲಭಃ॥</div>
  <div>ಅರಣ್ಯಕಾಂಡ ೩೭್ಕೃ೨</div>
  <div>
    <p>ಮಾರೀಚನು ರಾವಣೇಶ್ವರನಿಗೆ ಕಾರುಣ್ಯದಿಂದ ಹೇಳಿದ ಮಾತುಗಳು.</p>
  </div>
  <div>
    <p>ಎಲೈ ರಾವಣೇಶ್ವರನೇ, ಯಾವಾಗಲೂ ಪ್ರಿಯವಾದ ಮಾತುಗಳನ್ನಾಡುತ್ತಿರುವ ಜನಗಳು ಈ ಲೋಕದಲ್ಲಿ ಸುಲಭವಾಗಿ ಸಿಕ್ಕುತ್ತಾರೆ; ಆದರೆ ಅಪ್ರಿಯವಾಗಿದ್ದರೂ ಪಥ್ಯವನ್ನು (ಹಿತವನ್ನು) ಹೇಳುವಂಥ ಜನಗಳೂ ದುರ್ಲಭ ಮತ್ತು ಕೇಳುವವರೂ ದುರ್ಲಭರೇ ಆಗಿರುತ್ತಾರೆ.</p>
  </div>
  <div>
    <p>ಪಂಚವಟೀ ಎಂಬ ಸ್ಥಳದಲ್ಲಿ ಪರ್ಣಕುಟೀರವನ್ನು ಕಟ್ಟಿಕೊಂಡು ಶ್ರೀರಾಮನು ಸೀತಾಲಕ್ಷ್ಮಣಸಮೇತನಾಗಿ ಶಾಂತವಾಗಿ ಸಂತೋಷವಾಗಿದ್ದಾನೆ. ಅಲ್ಲಿಗೆ ಶೂರ್ಪಣಖಾ ಎಂಬ ರಾಕ್ಷಸಿಯು ಬಂದು ಶ್ರೀರಾಮನ ಮೋಹನರೂಪವನ್ನು ಕಂಡು ‘ತನ್ನನ್ನು ಮದುವೆ ಮಾಡಿಕೋ’ ಎಂದು ಪೀಡಿಸುತ್ತಾಳೆ. ಆಗ ಶ್ರೀರಾಮನು ತನಗಾಗಲೇ ಮದುವೆಯಾಗಿದೆಯೆಂದೂ, ತನ್ನ ತಮ್ಮನಾದ ಲಕ್ಷ್ಮಣನನ್ನು ಮದುವೆಮಾಡಿಕೊಳ್ಳಬಹುದೆಂದೂ ಸೂಚಿಸುತ್ತಾನೆ. ಅಂತೂ ಹೀಗೆ ಇಲ್ಲಿಂದ ಅಲ್ಲಿಗೆ, ಅಲ್ಲಿಂದ ಇಲ್ಲಿಗೆ ಶೂರ್ಪಣಖಿಯು ಓಡಾಡುವಂತಾಯಿತು. ಕೋಪಗೊಂಡ ಅವಳು ಸೀತೆಯನ್ನೇ ನುಂಗಿಹಾಕುವುದಕ್ಕೆ ಪ್ರಯತ್ನಪಡುತ್ತಾಳೆ. ಆಗ ಶ್ರೀರಾಮಲಕ್ಷ್ಮಣರು ಶೂರ್ಪಣಖಿಯ ಮೂಗನ್ನೂ ಕಿವಿಗಳನ್ನೂ ಕತ್ತರಿಸಿ ಹಾಕಿಬಿಡುತ್ತಾರೆ.</p>
  </div>
  <div>ಈ ಸುದ್ದಿಯನ್ನು ಕೇಳಿದಕೂಡಲೇ ಅವಳ ಅಣ್ಣನಾದ ಖರ ಮತ್ತು ದೂಷಣರು ಶ್ರೀರಾಮನ ಮೇಲೆ ಯುದ್ಧಕ್ಕೆ ಬರುತ್ತಾರೆ. ಶ್ರೀರಾಮನು ಅವರೆಲ್ಲರನ್ನೂ ಸಂಹರಿಸುತ್ತಾನೆ. ಆಗ ಶೂರ್ಪಣಖಿಯು ರಾವಣನಲ್ಲಿಗೆ ಬಂದು ಸೀತೆಯ ಸೌಂದರ್ಯವನ್ನು ವರ್ಣಿಸುತ್ತಾಳೆ. ರಾವಣನಿಗೆ ಸೀತಾದೇವಿಯ ಮೇಲೆ ಕಣ್ಣು ಬೀಳುತ್ತದೆ. ಏನಾದರೂ ಮಾಡಿ ಈ ಕನ್ಯಾರತ್ನವನ್ನು ತಾನು ಮದುವೆಮಾಡಿಕೊಳ್ಳಲೇಬೇಕೆಂದು ರಾವಣನು ಇಷ್ಟಪಡುತ್ತಾನೆ. ಬಂಗಾರದ ಮಾಯಾಜಿಂಕೆಯ ರೂಪವನ್ನು ತಾಳಿ ಶ್ರೀರಾಮನಿಗೆ ಮೋಸಮಾಡುವಂತೆ ರಾವಣನು ತನ್ನ ಸೋದರಮಾವ ಮಾರೀಚನನ್ನು ಬೇಡಿಕೊಳ್ಳುತ್ತಾನೆ.</div>
  <div>ಆಗ ಮಾರೀಚನು ರಾವಣನಿಗೆ ಹೇಳಿದ ಮಾತುಗಳಿವು. ಶ್ರೀರಾಮನಿಗೆ ದ್ರೋಹಮಾಡಿದವರಾರೂ ಜೀವಸಹಿತ ಉಳಿಯಲಾರರು, ಎಚ್ಚರಿಕೆ!—ಎಂದು ರಾವಣನಿಗೆ ಮಾರೀಚನು ಹೇಳುತ್ತಾನೆ.</div>
  <div><strong><span class="en">13.</span></strong> ಶ್ರೀರಾಮನೆಂದರೆ ಧರ್ಮಮೂರ್ತಿ!</div>
  <div>ರಾಮೋ ವಿಗ್ರಹವಾನ್ ಧರ್ಮಃ ಸಾಧುಃ ಸತ್ಯಪರಾಕ್ರಮಃ।<br/>ರಾಜಾ ಸರ್ವಸ್ಯ ಲೋಕಸ್ಯ ದೇವಾನಾಮಿವ ವಾಸವಃ॥</div>
  <div>ಅರಣ್ಯಕಾಂಡ ೩೭್ಕೃ೧೩</div>
  <div>
    <p>ಮಾರೀಚನು ರಾವಣೇಶ್ವರನಿಗೆ ಹೇಳಿದ ಆಣಿಮುತ್ತಿನಂಥ ಮಾತುಗಳಿವು.</p>
  </div>
  <div>
    <p>ರಾವಣನೇ, ಶ್ರೀರಾಮನೆಂದರೆ ಧರ್ಮದ ಸಾಕಾರಮೂರ್ತಿ; ಶ್ರೀರಾಮನು ಸಾಧುವೂ ಸತ್ಯಸಂಧನೂ ಪರಾಕ್ರಮಶಾಲಿಯೂ ಆಗಿರುತ್ತಾನೆ. ದೇವತೆಗಳಿಗೆಲ್ಲ ದೇವೇಂದ್ರನು ರಾಜನಾಗಿರುವಂತೆ, ಶ್ರೀರಾಮನೂ ಸಕಲಮಾನವರಿಗೂ ಸಮರ್ಥನಾದ ರಾಜನಾಗಿರುತ್ತಾನೆ.</p>
    <p>ಸೀತಾದೇವಿಯ ಮುಂದೆ ಬಂಗಾರದ ಜಿಂಕೆಯಾಗಿ ತೋರಿಕೊಂಡು ಶ್ರೀರಾಮನಿಗೆ ಮೋಸಮಾಡು—ಎಂದು ರಾವಣೇಶ್ವರನು ಮಾರೀಚನಿಗೆ ಹೇಳುತ್ತಾನೆ. ಆಗ ಮಾರೀಚನು ಈ ಕೆಲಸಕ್ಕೆ ಕೈಹಾಕಬೇಡ, ಶ್ರೀರಾಮನಿಗೆ ದ್ರೋಹವನ್ನು ಮಾಡುವುದು ಖಂಡಿತಾ ಬೇಡ—ಎಂದು ರಾವಣೇಶ್ವರನಿಗೆ ನಾನಾರೀತಿಯಿಂದ ಉಪದೇಶಿಸುತ್ತಾನೆ. ಏಕೆಂದರೆ ಶ್ರೀರಾಮನೆಂದರೆ ‘<strong>ರಾಮೋ ವಿಗ್ರಹವಾನ್ ಧರ್ಮಃ</strong>’ ಧರ್ಮದ ಸಾಕಾರಮೂರ್ತಿಯೇ. ಧರ್ಮಾತ್ಮನೂ ಸತ್ಯಸಂಧನೂ ಪರಾಕ್ರಮಶಾಲಿಯೂ ಸರ್ವಲೋಕಕ್ಕೆ ಪ್ರಭುವೂ ಆಗಿರುವಂಥ ಶ್ರೀರಾಮನಿಗೆ ಅನ್ಯಾಯವನ್ನು ಮಾಡಬಾರದು. ಅವನಿಗೇನಾದರೂ ಅನ್ಯಾಯವನ್ನು ಮಾಡಿದರೆ ಅಂಥವನ ವಂಶವೇ ಧ್ವಂಸವಾಗಿಬಿಡುತ್ತದೆ. ಆದ್ದರಿಂದ ಎಲೈ ರಾವಣನೇ, ಬೇಡ, ಖಂಡಿತವಾಗಿಯೂ ಇಂಥ ಕೆಟ್ಟ ಆಲೋಚನೆಯು ಬೇಡವೇಬೇಡ—ಎಂದು ಮಾರೀಚನು ರಾವಣನಿಗೆ ಒತ್ತಿ ಒತ್ತಿ ಹೇಳುತ್ತಾನೆ.</p>
  </div>
  <div>ಜೀವಿತಂ ಚ ಸುಖಂ ಚೈವ ರಾಜ್ಯಂ ಚೈವ ಸುದುರ್ಲಭಮ್।<br/>ಯದೀಚ್ಛಸಿ ಚಿರಂ ಭೋಕ್ತುಂ ಮಾ ಕೃಥಾ ರಾಮವಿಪ್ರಿಯಮ್॥</div>
  <div>ಅರಣ್ಯಕಾಂಡ ೩೭್ಕೃ೨೨</div>
  <div>
    <p>ರಾವಣನೇ, ನಿನ್ನ ಪ್ರಾಣ, ನಿನ್ನ ಸುಖ, ನಿನ್ನ ಮಹಾರಾಜ್ಯ—ಇದೆಲ್ಲವನ್ನೂ ನೀನು ಚೆನ್ನಾಗಿದ್ದು ಸುಖವಾಗಿದ್ದು ಅನುಭವಿಸಬೇಕೆಂದಿದ್ದರೆ; ಖಂಡಿತವಾಗಿಯೂ ಶ್ರೀರಾಮನಿಗೆ ಅಪ್ರಿಯವನ್ನು ಮಾಡಬೇಡ. ಶ್ರೀರಾಮನನ್ನು ಕೆಣಕಬೇಡ, ಶ್ರೀರಾಮನಿಗೆ ಅಪ್ರಿಯವನ್ನು ಮಾಡಿದರೆ, ನಿನ್ನ ವಂಶವೇ ನಿರ್ವಂಶವಾಗಿಬಿಟ್ಟೀತು! ಎಚ್ಚರಿಕೆ!</p>
  </div>
  <div>ಎಂದು ಮಾರೀಚನು ರಾವಣೇಶ್ವರನಿಗೆ ಹೇಳುತ್ತಾನೆ. ನಾವುಗಳೂ ಸಾಧುಸಂತರಿಗೆ, ಮಹಾತ್ಮರಿಗೆ, ತಪಸ್ವಿಗಳಿಗೆ ದ್ರೋಹವನ್ನು ಮಾಡಲೇಬಾರದಲ್ಲವೆ?</div>
  <div>
    <p><strong><span class="en">14.</span></strong> ರಾವಣನಿಗೆ ಸೀತಾದೇವಿಯ ಉಪದೇಶ</p>
  </div>
  <div>ಮೃತ್ಯುಕಾಲೇ ಯಥಾ ಮರ್ತ್ಯೋ ವಿಪರೀತಾನಿ ಸೇವತೇ।<br/>ಮುಮೂರ್ಷೂಣಾಂ ತು ಸರ್ವೇಷಾಂ ಯತ್ ಪಥ್ಯಂ ತನ್ನ ರೋಚತೇ॥</div>
  <div>ಅರಣ್ಯಕಾಂಡ ೫೩್ಕೃ೧೭</div>
  <div>
    <p>ರಾವಣನಿಗೆ ಸೀತಾದೇವಿಯು ಹೇಳಿದ ಮಾತುಗಳಿವು.</p>
  </div>
  <div><p>ಎಲೈ ರಾವಣೇಶ್ವರನೆ, ಮರಣದ ಕಾಲದಲ್ಲಿ ಮಾನವನು ಅಧರ್ಮಗಳನ್ನೇ, ಅನ್ಯಾಯಗಳನ್ನೇ ಮಾಡುತ್ತಾನೆ. ಸಾಯುವುದರಲ್ಲಿರುವವರಿಗೆ ಪಥ್ಯವಾದ ಮಾತುಗಳು ರುಚಿಸುವುದಿಲ್ಲ.</p><p>ರಾವಣನು ಕಳ್ಳಸಂನ್ಯಾಸಿಯ ರೂಪದಿಂದ, ಭಿಕ್ಷುಕರೂಪದಿಂದ ಪಂಚವಟಿಯ ಕುಟೀರದ ಹತ್ತಿರಕ್ಕೆ ಬಂದು ಮೋಸದಿಂದ ಸೀತಾದೇವಿಯನ್ನು ಅಪಹರಿಸಿಕೊಂಡು ಹೋಗುತ್ತಾನೆ. ಆಗ ಅಸಹಾಯಕಳಾದ ಸೀತಾದೇವಿಯು ರಾವಣನನ್ನು ನಿಂದಿಸುತ್ತಾಳೆ, ಬಯ್ಯುತ್ತಾಳೆ, ಹೀಯ್ಯಾಳಿಸುತ್ತಾಳೆ, ಧಿಕ್ಕರಿಸುತ್ತಾಳೆ. ಆದರೆ ದುಷ್ಟನಾದ ರಾವಣನು ಮಾತ್ರ ಸೀತೆಯನ್ನು ತನ್ನ ಹೆಗಲಿನ ಮೇಲೆ ಹಾಕಿಕೊಂಡು ಪಂಚವಟೀ ಸ್ಥಳದಿಂದ ವೇಗವಾಗಿ ಆಕಾಶಮಾರ್ಗದಿಂದ ಹೋಗುತ್ತಿದ್ದಾನೆ. ಭಯಭೀತಳಾದ ಸೀತಾದೇವಿಯು ರಾವಣನಿಗೆ ರಾಮನ ಪರಾಕ್ರಮಗಳನ್ನು ವರ್ಣಿಸುತ್ತಾಳೆ. ನಿಷ್ಕರುಣಿಯಾದ ರಾವಣೇಶ್ವರನು ಸೀತೆಯನ್ನು ಎತ್ತಿಕೊಂಡು ಲಂಕಾನಗರಿಯ ಕಡೆಗೆ ಹಾರಿಹೋಗುತ್ತಲೇ ಇದ್ದಾನೆ.</p>ಅತ್ಯಂತ ಭೀತಳೂ ದುಃಖಿತಳೂ ಆದ ಸೀತೆಯು ಆಗ ರಾವಣನಿಗೆ ಈ ಮೇಲಿನ ಹಿತೋಪದೇಶವಾಕ್ಯಗಳನ್ನು ಹೇಳುತ್ತಾಳೆ: “ಎಲೈ ರಾವಣೇಶ್ವರನೆ, ನಿನಗೆ ಸದ್ಯದಲ್ಲಿಯೇ ಮರಣವು ಒದಗಿಬರಲಿದೆ. ಇನ್ನೇನು ಸಾಯುವುದರಲ್ಲಿ ಇರುವ ಅವಿವೇಕಿಯಾದ ಮನುಷ್ಯನು ಅನ್ಯಾಯ ಅಧರ್ಮಗಳನ್ನು ಮಾಡುತ್ತಾನೆ. ಸಾಯುತ್ತಿರುವ ಮಾನವರಿಗೆ ಯಾರ ಉಪದೇಶಗಳೂ ನಾಟುವುದಿಲ್ಲ. ಅಂಥವರು ಗುರುಹಿರಿಯರ ಉಪದೇಶಗಳನ್ನೂ ಕೇಳುವುದಿಲ್ಲ. ದೊಡ್ಡವರ ಮಾತಿನಂತೆ ನಡೆದುಕೊಂಡುಬಿಟ್ಟರೆ ಅವರು ಉದ್ಧಾರವಾಗಿಬಿಡುತ್ತಾರೆ. ಆದರೆ ಅವರು ಹಾಳಾಗುವಂತೆ ಅವರನ್ನು ವಿಧಿಯು ಆಟವಾಡಿಸುತ್ತದೆ. ಎಲೈ ರಾವಣನೆ, ನಿನ್ನ ಈ ಕೃತ್ಯವು ನಿನಗೆ ಮೃತ್ಯುವನ್ನು ತಂದು ಒಡ್ಡುತ್ತಿದೆ, ಎಚ್ಚರಿಕೆ!”. ನಾವುಗಳು ಗುರುಹಿರಿಯರ ಮಾತಿನಂತೆ ನಡೆದುಕೊಂಡರೆ ನಮಗೆ ಮುಂದೆ ಒದಗಬಹುದಾದ ಅಪಾಯಗಳು ತಪ್ಪುತ್ತವೆ. ಆದ್ದರಿಂದ ನಾವುಗಳು ಗುರುಹಿರಿಯರ ಮಾತುಗಳನ್ನು ಆಲಿಸಿ ಉದ್ಧಾರವಾಗಬೇಕು. ಗುರುಹಿರಿಯರಿಗೆ ದ್ರೋಹವನ್ನು ಎಂದೆಂದಿಗೂ ಮಾಡಲೇಬಾರದು.</div>
  <div>
    <p><strong><span class="en">15.</span></strong> ಶಬರಿಯು ರಾಮನಿಗೆ ಹೇಳಿದ್ದು</p>
  </div>
  <div> ಅದ್ಯ ಪ್ರಾಪ್ತಾ ತಪಃಸಿದ್ಧಿಃ ತವ ಸಂದರ್ಶನಾನ್ಮಯಾ।<br/> ಅದ್ಯ ಮೇ ಸಫಲಂ ಜನ್ಮ ಗುರವಶ್ಚ ಸುಪೂಜಿತಾಃ॥</div>
  <div> ಅದ್ಯ ಮೇ ಸಫಲಂ ತಪ್ತಂ ಸ್ವರ್ಗಶ್ಚೈವ ಭವಿಷ್ಯತಿ।<br/> ತ್ವಯಿ ದೇವವರೇ ರಾಮ ಪೂಜಿತೇ ಪುರುಷರ್ಷಭ॥</div>
  <div>ಅರಣ್ಯಕಾಂಡ ೭೪್ಕೃ೧೧, ೧೨</div>
  <div>
    <p>ಶಬರಿಯು ಶ್ರೀರಾಮನಿಗೆ ಹೇಳಿದ ಮಾತುಗಳಿವು.</p>
  </div>
  <div>
    <p>ಶ್ರೀರಾಮನೇ, ಇಂದು ನನಗೆ ನಿನ್ನ ಸಂದರ್ಶನವಾಗಿದೆ. ಇದರಿಂದ ನನ್ನ ತಪಸ್ಸು ಸಿದ್ಧಿಸಿದಂತಾಗಿದೆ, ನಿನ್ನ ದರ್ಶನದಿಂದಲೇ ಇಂದು ನನ್ನ ಜನ್ಮವೇ ಸಾರ್ಥಕವಾಯಿತು. ನನ್ನ ಎಲ್ಲಾ ಗುರುಗಳನ್ನೂ ನಾನು ಪೂಜಿಸಿದಂತಾಗಿದೆ. ನನ್ನ ತಪಸ್ಸು ಸಫಲವಾಗಿದೆ. ನಿನ್ನ ದರ್ಶನದಿಂದ ನನಗೆ ಸ್ವರ್ಗಲೋಕವೂ ಸಿಗುತ್ತದೆ. ಪುರುಷಶ್ರೇಷ್ಠನಾದ ಶ್ರೀರಾಮನೇ, ನಿನ್ನನ್ನು ಪೂಜಿಸಿದರೆ ಈ ಎಲ್ಲವೂ ಸಫಲವಾದಂತೆಯೇ.</p>
    <p>ಆ ಕಡೆಯಲ್ಲಿ ರಾವಣನು ಬಂದು ಪಂಚವಟಿಯ ಸ್ಥಳದಿಂದ ಸೀತೆಯನ್ನು ಅಪಹರಿಸಿಕೊಂಡು ಹೋಗಿದ್ದಾನೆ. ಈ ಕಡೆಯಿಂದ ರಾಮಲಕ್ಷ್ಮಣರಿಬ್ಬರೂ ಆ ಮಾಯಾಜಿಂಕೆಯನ್ನು ಕೊಂದು ಪಂಚವಟಿಗೆ ಬಂದು ನೋಡಿದಾಗ ಆ ಪರ್ಣಕುಟೀರದಲ್ಲಿ ಸೀತಾದೇವಿಯು ಇರಲಿಲ್ಲ. ದುಃಖಿತರಾದ ರಾಮಲಕ್ಷ್ಮಣರಿಬ್ಬರೂ ಸೀತೆಯನ್ನು ಹುಡುಕುತ್ತಾ ಹುಡುಕುತ್ತಾ ಮತಂಗಮಹರ್ಷಿಗಳ ಆಶ್ರಮಕ್ಕೆ ಬಂದಿರುತ್ತಾರೆ. ಮತಂಗಮಹರ್ಷಿಗಳು ಆಗ ತಾನೇ ಯೋಗದ ಬಲದಿಂದ ಯೋಗಾಗ್ನಿಯಲ್ಲಿ ತಮ್ಮ ಶರೀರವನ್ನು ಸಮರ್ಪಿಸಿ ಉತ್ತಮಲೋಕವನ್ನು ಹೊಂದಿರುತ್ತಾರೆ. ಮತಂಗ ಮಹರ್ಷಿಗಳ ಶಿಷ್ಯೆಯಾದ ಶಬರಿಯು ಗುರುಗಳ ಸಂದೇಶದಂತೆ ಶ್ರೀರಾಮನಿಗಾಗಿ ಕಾಯುತ್ತಾ ಇದ್ದಾಳೆ. ಶಬರಿಯು ಗುರುಭಕ್ತೆಯೂ ರಾಮಭಕ್ತೆಯೂ ಆಗಿ ತಪೋಮಗ್ನಳಾಗಿರುವ ಒಬ್ಬ ವೃದ್ಧ ತಪಸ್ವಿನಿ.</p>
    <p>ಶ್ರೀರಾಮನು ಶಬರಿಯನ್ನು ಕುರಿತು, “ನಿನ್ನ ತಪಸ್ಸೆಲ್ಲವೂ ನಿರ್ವಿಘ್ನವಾಗಿ ನೆರವೇರುತ್ತಿದೆಯೆ?” ಎಂದು ಕೇಳಿದಾಗ ಶಬರಿಯು ಈ ಮೇಲಿನ ಮಾತುಗಳನ್ನು ಶ್ರೀರಾಮನಿಗೆ ಹೇಳುತ್ತಾಳೆ. ಮಹಾತ್ಮರ ದರ್ಶನದಿಂದಲೇ ನಮ್ಮ ತಪಸ್ಸೆಲ್ಲವೂ ಸಫಲವಾಗುತ್ತವೆ ಎಂದು ತಿಳಿಯಬೇಕು. ಮಹಾತ್ಮರೆಂದರೆ ತಪಸ್ವಿಗಳಾದ ಋಷಿಗಳು, ಸಾಧುಸಂತರು, ಸಂನ್ಯಾಸಿಗಳು, ಜ್ಞಾನಿಗಳು, ವೇದಪುರುಷರು, ಭಗವದ್ಭಕ್ತರುಗಳು; ಇವರ ದರ್ಶನದಿಂದ ತಪಸ್ಸಿದ್ಧಿ, ಜನ್ಮಸಾರ್ಥಕ್ಯ; ಆದ್ದರಿಂದ ನಮ್ಮ ಮನೆಗೆ ಸಾಧುಸಂತರು ಮಹಾತ್ಮರು ತಪಸ್ವಿಗಳು ಬಂದಾಗ ಅವರನ್ನು ನಾವು ಭಕ್ತಿಯಿಂದ ಪೂಜಿಸಬೇಕು.</p>
  </div>
  <div><strong><span class="en">16.</span></strong> ರಾಮನಿಂದ ಹನುಮಂತನ ಗುಣಗಾನ</div>
  <div> ನಾನೃಗ್ವೇದವಿನೀತಸ್ಯ ನಾಯಜುರ್ವೇದಧಾರಿಣಃ।<br/> ನಾಸಾಮವೇದವಿದುಷಃ ಶಕ್ಯಮೇವಂ ವಿಭಾಷಿತುಮ್॥</div>
  <div> ನೂನಂ ವ್ಯಾಕರಣಂ ಕೃತ್ಸ್ನಮ್ ಅನೇನ ಬಹುಧಾ ಶ್ರುತಮ್।<br/> ಬಹು ವ್ಯಾಹರತಾನೇನ ನ ಕಿಂಚಿದಪಶಬ್ದಿತಮ್॥</div>
  <div>ಕಿಷ್ಕಿಂಧಾಕಾಂಡ <span class="en">3-28,</span> ೨೯</div>
  <div>
    <p>ರಾಮನು ಲಕ್ಷ್ಮಣನಿಗೆ ಹನುಮಂತನ ಮಹಿಮೆಯನ್ನು ಹೇಳುವ ಕ್ರಮ.</p>
  </div>
  <div>
    <p>ಎಲೈ ಲಕ್ಷ್ಮಣನೇ, ಋಗ್ವೇದವನ್ನು ಅಧ್ಯಯನ ಮಾಡದವನಿಗೆ, ಯಜುರ್ವೇದವನ್ನು ಅಧ್ಯಯನ ಮಾಡದವನಿಗೆ, ಸಾಮವೇದವನ್ನು ಅರಿಯದವನಿಗೆ ಇಷ್ಟೊಂದು ಗಂಭೀರವಾಗಿ ಮಾತನಾಡಲು ಸಾಧ್ಯವೇ ಇಲ್ಲ. ಈ ಆಂಜನೇಯನು ನವವ್ಯಾಕರಣಶಾಸ್ತ್ರಗಳನ್ನೂ ಸಂಪೂರ್ಣವಾಗಿ ಅಧ್ಯಯನಮಾಡಿರಬೇಕೆಂದು ನನಗೆ ತೋರುತ್ತಿದೆ. ಏಕೆಂದರೆ ಇವನು ಬಹಳವಾಗಿ ಇಷ್ಟೊಂದು ಮಾತುಗಳನ್ನಾಡಿದ್ದರೂ ಈ ಮಾತುಗಳಲ್ಲಿ ಒಂದಾದರೂ ಅಪಶಬ್ದವಿಲ್ಲ.</p>
  </div>
  <div>
    <p>ಸೀತಾದೇವಿಯನ್ನು ಹುಡುಕುತ್ತಾ ರಾಮಲಕ್ಷ್ಮಣರಿಬ್ಬರೂ ಅರಣ್ಯದಲ್ಲಿ ಮುಂದುವರಿಯುತ್ತಾ ಇದ್ದಾರೆ. ಹಾಗೆ ಬರುತ್ತಿರಲಾಗಿ ಸಂಪಾತಿಯಿಂದ ಸೀತಾಪ ಹರಣದ ವಿಚಾರವನ್ನು ತಿಳಿದು ರಾಮಲಕ್ಷ್ಮಣರು ಅರಣ್ಯದಲ್ಲಿಯೇ ಸಂಚರಿಸುತ್ತಾ ಇದ್ದಾರೆ. ಅಲ್ಲಿ ಕಬಂಧನೆಂಬ ರಾಕ್ಷಸನು ರಾಮಲಕ್ಷ್ಮಣರನ್ನು ತನ್ನ ಕೈಗಳಿಂದ ಎಳೆದುಕೊಂಡು ಸ್ವಾಹಾಮಾಡಲು ಬರುತ್ತಾನೆ. ಆಗ ಕಬಂಧನ ತೋಳುಗಳನ್ನು ರಾಮಲಕ್ಷ್ಮಣರು ಕತ್ತರಿಸಿಹಾಕುತ್ತಾರೆ. ಕಬಂಧನ ಶರೀರವನ್ನು ಚಿತಾಗ್ನಿಯಲ್ಲಿ ಸುಟ್ಟುಬೂದಿಮಾಡಿದ ಅನಂತರ ರಾಮಲಕ್ಷ್ಮಣರಿಗೆ ಕಬಂಧನು ದಿವ್ಯರೂಪವನ್ನು ಧರಿಸಿ “ನೀವಿಬ್ಬರೂ ಸುಗ್ರೀವನ ಸಖ್ಯವನ್ನು ಮಾಡಿಕೊಂಡರೆ ಸುಗ್ರೀವನಿಂದ ನಿಮಗೆ ಸೀತಾನ್ವೇಷಣೆಗೆ ಸಹಾಯವು ಆಗುತ್ತದೆ”—ಎಂದು ಹೇಳುತ್ತಾನೆ.</p>
  </div>
  <div>ಅದರಂತೆ ರಾಮಲಕ್ಷ್ಮಣರು ಕಿಷ್ಕಿಂಧಾನಗರಿಗೆ ಬರುತ್ತಾರೆ. ಅಲ್ಲಿಯ ರಾಜನಾದ ಸುಗ್ರೀವನು ತನ್ನ ಮಂತ್ರಿಯಾದ ಹನುಮಂತನನ್ನು ರಾಮಲಕ್ಷ್ಮಣರ ಬಳಿಗೆ ಕಳಿಸಿಕೊಟ್ಟು ಇವರ ವಿಚಾರವನ್ನು ತಿಳಿದುಕೊಂಡು ಬರುವಂತೆ ಹೇಳುತ್ತಾನೆ. ಅದರಂತೆ ಬಂದು ಆಂಜನೇಯನು ರಾಮಲಕ್ಷ್ಮಣರೊಂದಿಗೆ ಸಾಕಷ್ಟು ಮಾತನಾಡುತ್ತಾನೆ. ಆ ಮಾತುಗಳನ್ನು ಕೇಳಿ ಶ್ರೀರಾಮನಿಗೆ ಅತ್ಯಾಶ್ಚರ್ಯವು ಉಂಟಾಗುತ್ತದೆ. ಆಗ ಶ್ರೀರಾಮನು ಲಕ್ಷ್ಮಣನಿಗೆ ಈ ಮೇಲಿನ ಮಾತುಗಳನ್ನು ಹೇಳುತ್ತಾನೆ. ಆಂಜನೇಯನನ್ನು ಶ್ರೀರಾಮನು ಬಾಯಿತುಂಬಾ ಹೊಗಳುತ್ತಾನೆ.</div>
  <div>
    <p><strong><span class="en">17.</span></strong> ಲಕ್ಷ್ಮಣನ ಬ್ರಹ್ಮಚರ್ಯನಿಷ್ಠೆ!</p>
  </div>
  <div>ನಾಹಂ ಜಾನಾಮಿ ಕೇಯೂರೇ ನಾಹಂ ಜಾನಾಮಿ ಕುಂಡಲೇ।<br/>ನೂಪುರೇ ತ್ವಭಿಜಾನಾಮಿ ನಿತ್ಯಂ ಪಾದಾಭಿವಂದನಾತ್॥</div>
  <div>ಕಿಷ್ಕಿಂಧಾಕಾಂಡ ೬್ಕೃ೨೩</div>
  <div>
    <p>ಸೀತೆಯು ಬೀಳಿಸಿದ್ದ ಆಭರಣಗಳ ಗಂಟನ್ನು ನೋಡಿ ಲಕ್ಷ್ಮಣನು ಶ್ರೀರಾಮನ ಸಂಮುಖದಲ್ಲಿ ಸುಗ್ರೀವನಿಗೆ ಹೇಳಿದ ಮಾತುಗಳಿವು.</p>
  </div>
  <div>
    <p>ಈ ತೋಳ್ಬಳೆಗಳನ್ನು ನಾನರಿಯೆನು, ಈ ಕರ್ಣಕುಂಡಲಗಳನ್ನೂ ನಾನು ಗುರುತಿಸಲಾರೆನು; ಆದರೆ ಈ ಕಾಲುಂಗುರ ( ಕಾಲ್ಗೆಜ್ಜೆ ) ಗಳೆರಡನ್ನೂ ನಾನು ಸೀತಾದೇವಿಯವೇ ಎಂದು ಗುರುತಿಸಬಲ್ಲೆನು. ಏಕೆಂದರೆ ಪ್ರತಿದಿನವೂ ನಾನು ಸೀತಾದೇವಿಯ ಪಾದಪದ್ಮಂಗಳಿಗೆ ನಮಸ್ಕಾರವನ್ನು ಮಾಡುತ್ತಿರುವುದರಿಂದ.</p>
    <p>ಶ್ರೀರಾಮನಿಗೂ ಸುಗ್ರೀವನಿಗೂ ಸಖ್ಯವು ಉಂಟಾಗಿದೆ. ಸುಗ್ರೀವನ ಅಣ್ಣನಾದ ವಾಲಿಯನ್ನು ರಾಮನು ಸಂಹಾರಮಾಡಿ ಸುಗ್ರೀವನ ಪತ್ನಿ ರುಮಾದೇವಿಯನ್ನು ಸುಗ್ರೀವನಿಗೇ ತಂದು ಸಮರ್ಪಿಸಿದ್ದಾನೆ. ಸುಗ್ರೀವನಿಗೆ ಕಿಷ್ಕಿಂಧಾನಗರಿಯ ಪಟ್ಟವನ್ನು ಕಟ್ಟಿ ಪಟ್ಟಾಭಿಷೇಕವನ್ನೂ ಶ್ರೀರಾಮನು ಮಾಡಿಸಿದ್ದಾನೆ.</p>
    <p>ತನ್ನ ಪ್ರತಿಜ್ಞೆಯಂತೆ ಸುಗ್ರೀವನೂ ಸೀತಾನ್ವೇಷಣೆಗಾಗಿ ಶ್ರೀರಾಮನಿಗೆ ಸಹಾಯ ಮಾಡಲು ಸಿದ್ಧನಾಗಿದ್ದಾನೆ. ಸುಗ್ರೀವನು ಕಪಿಸೈನ್ಯವನ್ನು ನಾಲ್ಕೂ ದಿಕ್ಕುಗಳಿಗೆ ಸೀತಾನ್ವೇಷಣೆಗಾಗಿ ಕಳಿಸಿದ್ದಾನೆ. ಕಪಿಗಳು ಎಲ್ಲಾ ದಿಕ್ಕುಗಳಿಗೂ ಹೋಗಿರುತ್ತಾರೆ. ಹೀಗೆ ಹೋಗುತ್ತಿರುವಾಗ ಆ ಕಪಿಗಳಿಗೆ ಒಂದು ಬಟ್ಟೆಯ ಗಂಟು ನೆಲದಮೇಲೆ ಬಿದ್ದಿರುವುದು ಸಿಕ್ಕುತ್ತದೆ. ಅದನ್ನು ಕಪಿಗಳು ಸುಗ್ರೀವನಿಗೆ ತಂದುಕೊಡುತ್ತಾರೆ. ಅದನ್ನು ಬಿಚ್ಚಿ ನೋಡಿದಾಗ ಅದರಲ್ಲಿ ಆಭರಣಗಳಿದ್ದವು. ಸೀತಾದೇವಿಯು ಆಕಾಶಮಾರ್ಗದಲ್ಲಿ ರಾವಣನಿಂದ ಅಪಹೃತಳಾಗಿ ಹೋಗುವಾಗ ಆ ಗಂಟನ್ನು ನೆಲದಮೇಲೆ ಬಿಸಾಕಿದ್ದಳು. ಆ ಆಭರಣಗಳು ಸೀತಾದೇವಿಯವೆ? ನೋಡು ಎಂದು ಸುಗ್ರೀವನು ಶ್ರೀರಾಮನಿಗೆ ಹೇಳುತ್ತಾನೆ. ದುಃಖಿತನಾದ ಶ್ರೀರಾಮನು “ಎಲೈ ಲಕ್ಷ್ಮಣನೇ, ನೀನೇ ನೋಡಿ ಹೇಳು” ಎಂದು ಲಕ್ಷ್ಮಣನಿಗೆ ಹೇಳುತ್ತಾನೆ. ಆಗ ಲಕ್ಷ್ಮಣನು ಆ ಆಭರಣಗಳನ್ನು ನೋಡಿ ಈ ಮೇಲಿನ ಮಾತುಗಳನ್ನು ಹೇಳುತ್ತಾನೆ. ನೈಷ್ಠಿಕಬ್ರಹ್ಮಚಾರಿಯಾದ ಲಕ್ಷ್ಮಣನು ಸೀತೆಯ ಮುಖವನ್ನು ಎಂದೂ ನೋಡಲಿಲ್ಲ. ಪಾದಗಳಿಗೆ ಮಾತ್ರ ನಮಸ್ಕಾರಗಳನ್ನು ಪ್ರತಿದಿನವೂ ಮಾಡುತ್ತಿದ್ದ. ಇದಲ್ಲವೆ? ಭಾರತೀಯ ಸಂಸ್ಕೃತಿಯ ಮಹಿಮೆ ವೈಭವಗಳು! ಲಕ್ಷ್ಮಣನ ಆದರ್ಶವನ್ನು ಈ ಕಾಲದ ಶಾಲಾಕಾಲೇಜು ವಿದ್ಯಾರ್ಥಿಗಳು ಪಾಲಿಸುವಂತಾಗಲಿ!</p>
  </div>
  <div><strong><span class="en">18.</span></strong> ಆಂಜನೇಯನ ಸಾಮರ್ಥ್ಯ!</div>
  <div>ನ ಭೂಮೌ ನಾಂತರಿಕ್ಷೇ ವಾ ನಾಂಬರೇ ನಾಮರಾಲಯೇ।<br/>ನಾಪು<strong>್ಸ</strong> ವಾ ಗತಿಭಂಗಂ ತೇ ಪಶ್ಯಾಮಿ ಹರಿಪುಂಗವ॥</div>
  <div>ಕಿಷ್ಕಿಂಧಾಕಾಂಡ ೪೪್ಕೃ೩</div>
  <div>
    <p>ಶ್ರೀರಾಮನು ಹನುಮಂತನಿಗೆ ಹೇಳಿದ ಮಾತುಗಳಿವು.</p>
  </div>
  <div>
    <p>ಹನುಮಂತನೇ, ಕಪಿಶ್ರೇಷ್ಠನೇ, ನಿನಗೆ ಭೂಮಿಯ ಮೇಲಾಗಲೀ ಅಂತರಿಕ್ಷದಲ್ಲಾಗಲೀ ಆಕಾಶದಲ್ಲಾಗಲೀ ಸ್ವರ್ಗಲೋಕದಲ್ಲಾಗಲೀ ಅಥವಾ ಸಾಗರದಲ್ಲೇ ಆಗಲೀ—ಎಲ್ಲಿಯೂ ಗತಿಭಂಗವು ಆಗುವುದಿಲ್ಲವೆಂಬುದನ್ನು ನಾನು ಬಲ್ಲೆನು.</p>
    <p>ಸುಗ್ರೀವನ ಆಜ್ಞೆಯಂತೆ ಆಂಜನೇಯನೇ ಮುಂತಾದ ಸಮರ್ಥರಾದ ಕಪಿಪುಂಗವರು ದಕ್ಷಿಣದಿಕ್ಕಿಗೆ ಪ್ರಯಾಣಬೆಳೆಸಿದ್ದಾರೆ. ಆಗ ಶ್ರೀರಾಮಚಂದ್ರನು ಆಂಜನೇಯನಿಗೆ ತನ್ನ ಉಂಗುರವನ್ನು ಕೊಟ್ಟು, ಇದನ್ನು ಸೀತಾದೇವಿಗೆ ವಿಶ್ವಾಸವುಂಟಾಗುವುದಕ್ಕಾಗಿ ಕೊಡು ಎಂದು ಹೇಳುತ್ತಾನೆ.</p>
  </div>
  <div> ಅನೇನ ತ್ವಾಂ ಹರಿಶ್ರೇಷ್ಠಚಿಹ್ನೇನ ಜನಕಾತ್ಮಜಾ।<br/> ಮತ್ಸಕಾಶಾದ್ ಅನುಪ್ರಾಪ್ತಮನುದ್ವಿಗ್ನಾ<strong>ಽ</strong>ನುಪಶ್ಯತಿ॥</div>
  <div>ಕಿಷ್ಕಿಂಧಾಕಾಂಡ ೪೪್ಕೃ೧೩</div>
  <div><p>ಕಪಿಪುಂಗವನಾದ ಹನುಮಂತನೆ, ಈ ಮುದ್ರಿಕೆಯನ್ನು ನೋಡಿದ ಕೂಡಲೇ ನೀನು ಶ್ರೀರಾಮನ ಕಡೆಯಿಂದ ಬಂದಿರುತ್ತೀಯೆ—ಎಂಬುದನ್ನು ಸೀತಾದೇವಿಯು ತಿಳಿಯುತ್ತಾಳೆ. ಆದ್ದರಿಂದ ಈ ಉಂಗುರವನ್ನು ತೆಗೆದುಕೊಂಡು ಎಚ್ಚರಿಕೆಯಿಂದ ಅದನ್ನು ಇಟ್ಟುಕೊಂಡು ಸೀತಾದೇವಿಗೆ ಕೊಡು—ಎಂದು ಶ್ರೀರಾಮನು ಹೇಳುತ್ತಾನೆ.</p>ಶ್ರೀರಾಮಚಂದ್ರನು ತನ್ನೀ ಮುದ್ರಿಕೆಯನ್ನು ಇತರ ಯಾವ ಕಪಿಗಳಿಗೂ ಕೊಡದೇ ಆಂಜನೇಯನ ಕೈಗಳಿಗೇ ಏಕೆ ಕೊಟ್ಟನು? ಹಾಗಾದರೆ ಆಂಜನೇಯನಲ್ಲಿ ಶ್ರೀರಾಮನಿಗೆ ಅಷ್ಟೊಂದು ವಿಶ್ವಾಸವಿತ್ತೇ? ಆಂಜನೇಯನು ಅಂಥ ಸಮರ್ಥನಾದ ದೂತನೇ? ಎಂದರೆ, ಹೌದು ಎನ್ನುತ್ತಾನೆ ಶ್ರೀರಾಮನು. ಶ್ರೀರಾಮನಿಗೆ ಹನುಮಂತನ ಸಾಮರ್ಥ್ಯವು ಚೆನ್ನಾಗಿ ಗೊತ್ತಿತ್ತು. ಇದನ್ನು ಬಾಯಿಬಿಟ್ಟು ಶ್ರೀರಾಮನೇ ನೇರವಾಗಿ ಆಂಜನೇಯನಿಗೆ ಈ ಮೇಲಿನ ಮಾತುಗಳಲ್ಲಿ ಹೇಳಿರುತ್ತಾನೆ. ವಾಯುಪುತ್ರನಾದ, ಸ್ವಾಮಿನಿಷ್ಠನಾದ, ನೈಷ್ಠಿಕಬ್ರಹ್ಮಚಾರಿಯೂ ಮಹಾತಪಸ್ವಿಯೂ ಆದ ಆಂಜನೇಯನಿಗೆ ಎಲ್ಲಿಯೂ ಗತಿಭಂಗವೆಂಬುದು ಇರುವುದಿಲ್ಲ. ಕೇವಲ ರಾಮನಾಮಸ್ಮರಣೆಯಿಂದ ಆಂಜನೇಯನು ಕಾರ್ಯವನ್ನು ಸಾಧಿಸಿಯೇ ಬಿಟ್ಟನಲ್ಲವೆ? ಅರ್ಥವಾಯಿತೇ, ರಾಮನಾಮಸ್ಮರಣೆಯ ಮಹಿಮೆ?</div>
  <div>
    <p><strong><span class="en">19.</span></strong> ಆಂಜನೇಯನ ಆತ್ಮವಿಶ್ವಾಸದ ಮಾತುಗಳು</p>
  </div>
  <div>ಯಥಾ ರಾಘವನಿರ್ಮುಕ್ತಃ ಶರಃ ಶ್ವಸನವಿಕ್ರಮಃ।<br/>ಗಚ್ಛೇತ್ ತದ್ವದ್ ಗಮಿಷ್ಯಾಮಿ ಲಂಕಾಂ ರಾವಣಪಾಲಿತಾಮ್॥</div>
  <div>ಸರ್ವಥಾ ಕೃತಕಾರ್ಯೋಽಹಮ್ ಏಷ್ಯಾಮಿ ಸಹ ಸೀತಯಾ।<br/>ಆನಯಿಷ್ಯಾಮಿ ವಾ ಲಂಕಾಂ ಸಮುತ್ಪಾಟ್ಯ ಸರಾವಣಾಮ್॥</div>
  <div>ಸುಂದರಕಾಂಡ ೧್ಕೃ೪೦, ೪೩</div>
  <div>
    <p>ಹನುಮಂತನು ತನ್ನ ಶೌರ್ಯವನ್ನು ತೋರಿಸುತ್ತಾ ಹೇಳಿದ ಮಾತುಗಳಿವು.</p>
  </div>
  <div>
    <p>ಶ್ರೀರಾಮನಿಂದ ಬಿಡಲ್ಪಟ್ಟ ಬಾಣವು ವಾಯುವೇಗದಿಂದ ಓಡುವಂತೆಯೇ ರಾವಣನಿಂದ ಪಾಲಿತವಾಗಿರುವ ಲಂಕಾನಗರಿಯನ್ನು ನಾನೂ ಪ್ರವೇಶಿಸುತ್ತೇನೆ. ಒಟ್ಟಿನಲ್ಲಿ ನಾನು ಕೆಲಸವನ್ನು ಸಂಪೂರ್ಣವಾಗಿ ಸಾಧಿಸಿಕೊಂಡೇ ಸೀತಾದೇವಿಯನ್ನೂ ನನ್ನ ಜೊತೆಯಲ್ಲಿ ಕರೆದುಕೊಂಡೇ ನಾನು ತಿರುಗಿಬರುತ್ತೇನೆ! ಅಥವಾ ರಾವಣನ ಸಮೇತನಾಗಿ ಲಂಕಾನಗರಿಯನ್ನೇ ಅಲ್ಲಾಡಿಸಿ ಕಿತ್ತುಕೊಂಡು ಇಲ್ಲಿಗೆ ತಂದುಬಿಡುತ್ತೇನೆ. ಇದು ಆಂಜನೇಯನ ಆತ್ಮವಿಶ್ವಾಸದ ಮಾತು.</p>
    <p>ಶ್ರೀರಾಮನ ಆಶೀರ್ವಾದವನ್ನು ಪಡೆದುಕೊಂಡು, ಶ್ರೀರಾಮನಿಂದ ಸ್ತುತಿಸಲ್ಪಟ್ಟು, ಶ್ರೀರಾಮನ ಪಾದಪದ್ಮಂಗಳಿಗೆ ನಮಸ್ಕಾರವನ್ನು ಮಾಡಿ, ಶ್ರೀರಾಮನು ಕೊಟ್ಟ ಮುದ್ರಿಕೆಯನ್ನು ತೆಗೆದುಕೊಂಡು, ಆಂಜನೇಯನು ಸೀತಾನ್ವೇಷಣೆಗಾಗಿ ಲಂಕಾನಗರಿ ಕಡೆಗೆ ಹೊರಟಿರುತ್ತಾನೆ. ಶತಯೋಜನವಿಸ್ತೀರ್ಣವಾದ ಭಯಂಕರವಾದ ಸಮುದ್ರವನ್ನು ದಾಟಿಹೋಗಬೇಕಾಗಿದೆ. ಸರಿ, ಒಮ್ಮೆ ಆಂಜನೇಯನು ಸಾಗರವನ್ನು ನೋಡುತ್ತಾನೆ, ಮಹೇಂದ್ರಪರ್ವತದ ಮೇಲೆ ಕಾಲನ್ನು ಊರಿ ನಿಂತುಕೊಂಡು <strong>ಜೈ ಶ್ರೀರಾಮ್</strong>—ಎಂದು ಸಿಂಹಗರ್ಜನೆಯನ್ನು ಮಾಡುತ್ತಾನೆ. ಅನಂತರ ಸೂರ್ಯನಿಗೂ ಇಂದ್ರನಿಗೂ ವಾಯುವಿಗೂ ಸ್ವಯಂಭುವಿಗೂ ಮತ್ತು ಭೂತಗಳಿಗೂ ಜಲದಿಂದ ಅರ್ಘ್ಯವನ್ನು ಕೊಟ್ಟು ಸಾಗರವನ್ನು ದಾಟುತ್ತಾನೆ.</p>
  </div>
  <div>ಸ ಸೂರ್ಯಾಯ ಮಹೇಂದ್ರಾಯ ಪವನಾಯ ಸ್ವಯಂಭುವೇ।<br/>ಭೂತೇಭ್ಯಶ್ಚಾಂಜಲಿಂ ಕೃತ್ವಾ ಚಕಾರ ಗಮನೇ ಮತಿಮ್॥</div>
  <div>
    <p>ಸುಂದರಕಾಂಡ ೧್ಕೃ೮ಶ್ರೀರಾಮನ ಸ್ಮರಣೆಯಿಂದ ಆತ್ಮವಿಶ್ವಾಸವನ್ನು ಗಳಿಸಿಕೊಂಡ ಆಂಜನೇಯನು ಈ ಮೇಲಿನ ಮಾತುಗಳನ್ನು ಗಟ್ಟಿಯಾಗಿ ಹೇಳುತ್ತಾನೆ. ಅದರಂತೆಯೇ ಕಾರ್ಯವನ್ನು ಸಾಧಿಸಿಯೇ ಬಿಟ್ಟ! ಮನುಷ್ಯನಿಗೆ ಕಾರ್ಯಸಾಧನೆಗೆ ಮುಖ್ಯವಾಗಿ ಬೇಕಾದದ್ದು ಆತ್ಮವಿಶ್ವಾಸ. ಆತ್ಮವಿಶ್ವಾಸದಿಂದ ಮಾನವನು ಏನುಬೇಕಾದರೂ ಸಾಧಿಸಬಲ್ಲನಲ್ಲವೆ?</p>
  </div>
  <div><strong><span class="en">20.</span></strong> ಆಂಜನೇಯನ ಸ್ವಾಮಿಭಕ್ತಿ</div>
  <div> ನಮೋಽಸ್ತು ರಾಮಾಯ ಸಲಕ್ಷ್ಮಣಾಯ<br/> ದೇವ್ಯೈ ಚ ತಸ್ಯೈ ಜನಕಾತ್ಮಜಾಯೈ।<br/> ನಮೋಽಸ್ತು ರುದ್ರೇಂದ್ರಯಮಾನಿಲೇಭ್ಯೋ<br/> ನಮೋಽಸ್ತು ಚಂದ್ರಾರ್ಕಮರುದ್ಗಣೇಭ್ಯಃ॥</div>
  <div>ಸುಂದರಕಾಂಡ ೧೩್ಕೃ೫೯</div>
  <div>
    <p>ಶ್ರೀರಾಮನಿಗೂ ಲಕ್ಷ್ಮಣನಿಗೂ ಜನಕಪುತ್ರಿಯಾದ ಸೀತಾದೇವಿಗೂ ನನ್ನ ನಮಸ್ಕಾರಗಳು; ರುದ್ರ ಇಂದ್ರ ಯಮ ವಾಯುದೇವತೆಗಳಿಗೂ ಹಾಗೂ ಚಂದ್ರ ಸೂರ್ಯ ಮತ್ತು ಮರುದ್ಗಣದೇವತೆಗಳಿಗೂ ನನ್ನ ನಮಸ್ಕಾರಗಳು.</p>
    <p>ಆಂಜನೇಯನು ಶ್ರೀರಾಮನ ನಾಮಸ್ಮರಣೆ ಮಾಡುತ್ತಾ ಅತ್ಯಂತ ಸುಲಭವಾಗಿ ದಕ್ಷಿಣಸಾಗರವನ್ನು ಹಾರಿಕೊಂಡು ಲಂಕಾಪಟ್ಟಣಕ್ಕೆ ಬರುತ್ತಾನೆ. ಲಂಕಾನಗರಿಯನ್ನು ಪ್ರವೇಶಿಸುತ್ತಿದ್ದಾಗ ಆಂಜನೇಯನನ್ನು ಲಂಕಾಧಿಪತಿದೇವತೆಯಾದ ಲಂಕಿಣಿಯು ತಡೆಯುತ್ತಾಳೆ. ಅವಳನ್ನು ಮಾರುತಿಯು ಸೋಲಿಸಿಬಿಡುತ್ತಾನೆ. ಆಗ ಆ ಲಂಕಿಣಿಯು ಬ್ರಹ್ಮನ ಹಿಂದಿನ ವರವನ್ನು ಜ್ಞಾಪಿಸಿಕೊಂಡು ಆಂಜನೇಯನಿಗೆ ಲಂಕಾಪುರಿಗೆ ಹೋಗಲು ಅನುಮತಿಯನ್ನು ಕೊಟ್ಟು ಹೀಗೆ ಹೇಳುತ್ತಾಳೆ.</p>
  </div>
  <div>ತತ್ ಪ್ರವಿಶ್ಯ ಹರಿಶ್ರೇಷ್ಠಪುರೀಂ ರಾವಣಪಾಲಿತಾಮ್।<br/>ವಿಧತ್ಸ್ವ ಸರ್ವಕಾರ್ಯಾಣಿ ಯಾನಿ ಯಾನೀಹ ವಾಂಛಸಿ॥</div>
  <div>ಸುಂದರಕಾಂಡ ೩್ಕೃ೫೦</div>
  <div><p>ಕಪಿಶ್ರೇಷ್ಠನೇ, ರಾವಣನಿಂದ ಪಾಲಿತವಾಗಿರುವ ಈ ಲಂಕಾಪುರಿಯನ್ನು ನೀನು ಸಂತೋಷದಿಂದ ಪ್ರವೇಶಮಾಡಿ, ನಿನಗೆ ಇಷ್ಟವಾದ ಎಲ್ಲಾ ಕೆಲಸಕಾರ್ಯಗಳನ್ನೂ ಮಾಡಿಕೊಳ್ಳಬಹುದು. ಏನು ಬೇಕಾದರೂ ನೀನು ಮಾಡಿಕೊ—ಎಂದು ಲಂಕಿಣಿಯು ಆಂಜನೇಯನಿಗೆ ಆಶೀರ್ವಾದವನ್ನು ಮಾಡಿ ಒಳಗಡೆಗೆ ಕಳಿಸಿಕೊಡುತ್ತಾಳೆ.</p>ಅದರಂತೆ ಲಂಕಾನಗರಿಯನ್ನು ಪ್ರವೇಶಿಸಿ ಆಂಜನೇಯನು ಅಲ್ಲಿ ಎಲ್ಲಾ ಕಡೆಗಳಲ್ಲಿಯೂ ಹುಡುಕಿದರೂ ಸೀತಾದೇವಿಯು ಸಿಕ್ಕುವುದೇ ಇಲ್ಲ. ರಾವಣನ ಅಂತಃಪುರದಲ್ಲಿಯೂ ಸೀತೆಯ ದರ್ಶನವಾಗಲಿಲ್ಲ. ಅತ್ಯಂತ ದುಃಖಿತನಾಗಿ ಆಂಜನೇಯನು ನಿರ್ವಿಣ್ಣನಾಗುತ್ತಾನೆ. ಸೀತಾದರ್ಶನವಾಗದಿರುವುದಕ್ಕೆ ತನ್ನ ಅಹಂಕಾರವೇ ಕಾರಣವಾಗಿರಬಹುದು ಎಂದು ಭಾವಿಸಿ ಆಂಜನೇಯನು ಈ ಮೇಲಿನಂತೆ ಶ್ರೀರಾಮಾದಿಗಳನ್ನು ನಮಿಸುತ್ತಾನೆ, ಸ್ತುತಿಸುತ್ತಾನೆ. ಅನಂತರ ಅಶೋಕವನದಲ್ಲಿ ಸೀತೆಯನ್ನು ಹುಡುಕಲು ಹನುಮಂತನು ಮುಂದಾಗುತ್ತಾನೆ. ಮನುಷ್ಯನು ಅಹಂಕಾರಿಯಾಗಿದ್ದರೆ ಯಾವ ಕಾರ್ಯವನ್ನೂ ಸಾಧಿಸಲಾರ!</div>
  <div>
    <p><strong><span class="en">21.</span></strong> ಅಶೋಕವನದಲ್ಲಿ ಸೀತೆಯು ಹೀಗಿದ್ದಳು!</p>
  </div>
  <div>ಆಮ್ನಾಯಾನಾಮ್ ಅಯೋಗೇನ ವಿದ್ಯಾಂ ಪ್ರಶಿಥಿಲಾಮಿವ।<br/>ದುಃಖೇನ ಬುಬುಧೇ ಸೀತಾಂ ಹನುಮಾನ್ ಅನಲಂಕೃತಾಮ್॥</div>
  <div>ಸಂಸ್ಕಾರೇಣ ಯಥಾ ಹೀನಾಂ ವಾಚಮರ್ಥಾಂತರಂ ಗತಾಮ್।<br/>ತರ್ಕಯಾಮಾಸ ಸೀತೇತಿ ಕಾರಣೈರುಪಪಾದಯನ್॥</div>
  <div>ಸುಂದರಕಾಂಡ ೧೫್ಕೃ೩೯, ೪೦</div>
  <div>
    <p>ಸೀತೆಯನ್ನು ಕಂಡಾಗ ಆಂಜನೇಯನು ತನ್ನೊಳಗೇ ಹೇಳಿಕೊಂಡ ಮಾತು.</p>
  </div>
  <div>
    <p>ಶಾಸ್ತ್ರಗಳ ಅನಭ್ಯಾಸದಿಂದ ವಿದ್ಯೆಯು ಶಿಥಿಲವಾಗುವಂತೆಯೂ ಸಂಸ್ಕಾರವಿಲ್ಲದ ಮಾತು ಅರ್ಥಾಂತರವನ್ನು ಹೊಂದುವಂತೆಯೂ ಇರುವ ಅವಳನ್ನು ಕಂಡು ‘ಇವಳೇ ಸೀತಾದೇವಿಯಾಗಿರಬೇಕು’ ಎಂದು ಆಂಜನೇಯನು ಊಹಿಸಿದನು. ಅಲಂಕಾರರಹಿತಳಾಗಿ ದುಃಖದಿಂದ ಬಳಲಿಹೋಗಿದ್ದ ಅವಳನ್ನು ನೋಡಿ ಇವಳೇ ಸೀತೆಯೆಂದು ತರ್ಕದ ಬಲದಿಂದ ಆಂಜನೇಯನು ತಿಳಿದನು.</p>
    <p>ಶ್ರೀರಾಮನನ್ನೂ ಸೀತೆಯನ್ನೂ ಸ್ಮರಿಸಿ, ಅವರಿಗೆ ವಂದಿಸಿ ಅನಂತರ ಆಂಜನೇಯನು ಅಶೋಕವನದಲ್ಲಿ ಸೀತೆಯನ್ನು ಹುಡುಕುವುದಕ್ಕಾಗಿ ಅಲ್ಲಿಗೆ ಬರುತ್ತಾನೆ. ಅಲ್ಲಿ ಶಿಂಷುಪಾವೃಕ್ಷದ ಕೆಳಗಡೆಯಲ್ಲಿ ಕೂತುಕೊಂಡು ಸದಾ ರಾಮ ರಾಮ ರಾಮ ಎಂದು ರಾಮನಾಮ ಸ್ಮರಣೆ ಮಾಡುತ್ತಾ ಇದ್ದಂಥ ಸ್ತ್ರೀಯನ್ನು ಕಂಡು ಆಂಜನೇಯನು ಇವಳೇ ಶ್ರೀರಾಮಪತ್ನಿಯಾದ ಸೀತಾದೇವಿಯಾಗಿರಬೇಕು ಎಂದು ಊಹಿಸುತ್ತಾನೆ.</p>
  </div>
  <div>ಇಯಂ ಕನಕವರ್ಣಾಂಗೀ ರಾಮಸ್ಯ ಮಹಿಷೀ ಪ್ರಿಯಾ।<br/>ಪ್ರಣಷ್ಟಾಪಿ ಸತೀ ಯಸ್ಯ ಮನಸೋ ನ ಪ್ರಣಶ್ಯತಿ॥</div>
  <div>ಸುಂದರಕಾಂಡ ೧೫್ಕೃ೪೮</div>
  <div><p>ಶ್ರೀರಾಮನ ಪ್ರಿಯರಾಣಿಯಾದ ಸೀತೆಯು ಬಂಗಾರದಂತೆ ಹೊಳೆಯುತ್ತಾ ಇದ್ದಾಳೆ. ಶ್ರೀರಾಮನಿಂದ ದೂರವಾಗಿದ್ದರೂ ಇವಳು ಶ್ರೀರಾಮನ ಮನಸ್ಸಿನಿಂದ ಮಾತ್ರ ದೂರವಾಗಿಲ್ಲ.</p>ಇವಳೇ ಶ್ರೀರಾಮನ ಪತ್ನೀ ಸೀತೆಯಾಗಿರಬೇಕು—ಎಂದು ಮಾರುತಿಯು ಊಹೆಮಾಡುತ್ತಾನೆ. ಅಂತೂ ಸೀತಾದರ್ಶನವಾಯಿತಲ್ಲ , ಸಾಕು—ಎಂದುಕೊಂಡು ಆಂಜನೇಯನು ಆ ಮರದ ಕೊಂಬೆಯಮೇಲೆ ಕೂತುಕೊಂಡು ಸೀತೆಯ ದರ್ಶನವನ್ನು ಮಾಡುತ್ತಾ ಶ್ರೀರಾಮನ ಸ್ಮರಣೆಮಾಡುತ್ತಾ ಸಂತೋಷವಾಗಿದ್ದಾನೆ. ಸೀತೆಯು ದೈಹಿಕವಾಗಿ ಅತ್ಯಂತ ಕೃಶಳಾಗಿರುವುದನ್ನು ಕಂಡು ಹನುಮಂತನಿಗೆ ದುಃಖವೂ ಆಗಿರುತ್ತದೆ.</div>
  <div><strong><span class="en">22.</span></strong> ರಾವಣನ ಮುಂದೆ ಸೀತೆಯ ಗರ್ಜನೆ</div>
  <div>ಶಕ್ಯಾ ಲೋಭಯಿತುಂ ನಾಹಮ್ ಐಶ್ವರ್ಯೇಣ ಧನೇನ ವಾ।<br/>ಅನನ್ಯಾ ರಾಘವೇಣಾಹಂ ಭಾಸ್ಕರೇಣ ಯಥಾ ಪ್ರಭಾ॥</div>
  <div>ಸುಂದರಕಾಂಡ ೨೧್ಕೃ೧೫</div>
  <div>
    <p>ಸೀತಾದೇವಿಯು ರಾವಣೇಶ್ವರನಿಗೆ ಹೇಳಿದ ಧೈರ್ಯದ ಮಾತುಗಳು.</p>
  </div>
  <div>
    <p>ಎಲೈ ದುಷ್ಟನಾದ ರಾವಣನೇ, ನಿನ್ನ ಐಶ್ವರ್ಯದಿಂದಾಗಲೀ ಅಥವಾ ಹಣದಿಂದಾಗಲೀ ನೀನು ನನ್ನನ್ನು ಲೋಭದಿಂದ ವಶಮಾಡಿಕೊಳ್ಳಲಾರೆ! ಪ್ರಭೆಯು ಸೂರ್ಯನಿಗಿಂತ ಭಿನ್ನವಾಗಿ ಇಲ್ಲದಿರುವಂತೆಯೇ, ಎಲೈ ರಾವಣನೇ, ನಾನೂ ಕೂಡ ರಾಘವನಿಂದ ಎಂದೆಂದಿಗೂ ಭಿನ್ನಳಲ್ಲ.</p>
    <p>ಆಂಜನೇಯನು ಅಶೋಕವನದಲ್ಲಿ ಸೀತೆಯನ್ನು ಕಾಣುತ್ತಾ ಇದ್ದಾನೆ. ಮಧ್ಯರಾತ್ರಿಯ ಸಮಯದಲ್ಲಿ ಕಾಮಪೀಡಿತನಾದ ರಾವಣನು ಸೀತೆಯ ಹತ್ತಿರಕ್ಕೆ ಬಂದು ತನ್ನನ್ನು ವರಿಸುವಂತೆ ಪ್ರಾರ್ಥಿಸುತ್ತಾನೆ, ಅಂಗಲಾಚಿ ಬೇಡಿಕೊಳ್ಳುತ್ತಾನೆ, ಪೀಡಿಸುತ್ತಾನೆ, ಹೆದರಿಸಿ ಗದರಿಸುತ್ತಾನೆ; ಅನೇಕ ಪ್ರಲೋಭನೆಗಳನ್ನೂ ತೋರಿಸಿ ತನ್ನನ್ನು ಮದುವೆಯಾಗುವಂತೆ ಸೀತೆಯನ್ನು ಬಲಾತ್ಕರಿಸುತ್ತಾನೆ.</p>
  </div>
  <div>ಯಾನಿ ವೈಶ್ರವಣೇ ಸುಭ್ರು ರತ್ನಾನಿ ಚ ಧನಾನಿ ಚ।<br/>ತಾನಿ ಲೋಕಾಂಶ್ಚ ಸುಶ್ರೋಣಿ ಮಯಾ ಭುಂಕ್ಷ್ವ ಯಥಾಸುಖಮ್॥</div>
  <div>ಸುಂದರಕಾಂಡ ೨೦್ಕೃ೩೩</div>
  <div><p>ಸುಂದರಿ, ಬ್ರಹ್ಮಲೋಕದಲ್ಲಿರುವ ಸಕಲ ರತ್ನಗಳಿಂದ ಹಾಗೂ ಸಂಪತ್ತುಗಳಿಂದ ಕೂಡಿಕೊಂಡವಳಾಗಿ ನೀನು ನನ್ನ ಜೊತೆಯಲ್ಲಿದ್ದುಕೊಂಡು ಸುಖವಾಗಿರು. ನನ್ನನ್ನು ಮದುವೆಮಾಡಿಕೊಂಡು ನೀನು ಆನಂದವಾಗಿರು.</p>ಹೀಗೆಲ್ಲ ರಾವಣನು ಸೀತಾದೇವಿಗೆ ಅನೇಕ ರೀತಿಯಿಂದ ಪ್ರಲೋಭನೆಗಳನ್ನು ತೋರಿಸಿದರೂ ಸೀತಾದೇವಿಯು ಆ ರಾವಣನನ್ನು ಹುಲ್ಲುಕಡ್ಡಿಗಿಂತಲೂ ಕಳಪೆಯಾಗಿ ಕಂಡು ಧೈರ್ಯವಾಗಿ ಈ ಮೇಲಿನ ಮಾತುಗಳನ್ನು ಆಡುತ್ತಾಳೆ. <strong>ತೃಣಮಂತರತಃ ಕೃತ್ವಾ ಪ್ರತ್ಯುವಾಚ ಶುಚಿಸ್ಮಿತಾ।</strong> ಪಾತಿವ್ರತ್ಯಸಂಪನ್ನಳಾದ ಸೀತಾದೇವಿಗೆ ಯಾವನ ಭಯವೂ ಇಲ್ಲ ; ಯಾವ ಪ್ರಲೋಭನೆಗಳಿಗೂ ಸೀತೆಯು ಒಳಗಾಗುವುದಿಲ್ಲ. ಪ್ರತಿವ್ರತಾಶಿರೋಮಣಿಯಾಗಿದ್ದರೆ ಅಂಥ ಹೆಂಗಸು ಯಾರಿಗೂ ಹೆದರಬೇಕಾಗಿಲ್ಲ ; ಸೀತಾದೇವಿಯೇ ಇದಕ್ಕೆ ಜ್ವಲಂತ ಉದಾಹರಣೆ! ಭಾರತೀಯ ಸಂಸ್ಕೃತಿಯಲ್ಲಿ ಏಕಪತ್ನೀವ್ರತಕ್ಕೂ ಪಾತಿವ್ರತ್ಯಕ್ಕೂ ಅತ್ಯಂತ ಹೆಚ್ಚಿನ ಸ್ಥಾನವನ್ನು ಕೊಟ್ಟಿರುತ್ತದೆ ಎಂಬುದನ್ನು ನಾವು ಮರೆಯಬಾರದು.</div>
  <div>
    <p><strong><span class="en">23.</span></strong> ಸೀತಾವಿಲಾಪ</p>
  </div>
  <div>ಲೋಕಪ್ರವಾದಃ ಸತ್ಯೋಽಯಂ ಪಂಡಿತೈಃ ಸಮುದಾಹೃತಃ।<br/>ಅಕಾಲೇ ದುರ್ಲಭೋ ಮೃತ್ಯುಃ ಸ್ತ್ರಿಯಾ ವಾ ಪುರುಷಸ್ಯ ವಾ॥</div>
  <div>ಸುಂದರಕಾಂಡ ೨೫್ಕೃ೧೨</div>
  <div>
    <p>ಸೀತಾದೇವಿಯು ತನ್ನೊಳಗೇ ತಾನೇ ಹೇಳಿಕೊಂಡ ಮಾತುಗಳು.</p>
    <p>ಸೀತೆಯನ್ನು ಗದರಿಸುವಂತೆ, ಮನ ಒಲಿಸುವಂತೆ ರಾವಣನು ತನ್ನ ರಾಕ್ಷಸಿಯರಿಗೆ ಆಜ್ಞೆಮಾಡಿ ತಾನು ತನ್ನ ಅರಮನೆಗೆ ವಾಪಸ್ಸು ಬಂದುಬಿಡುತ್ತಾನೆ. ಇನ್ನು ಈ ಕಡೆಯಲ್ಲಿ ಆ ರಾಕ್ಷಸಿಯರು ಸೀತೆಗೆ ತುಂಬಾ ಬೇಜಾರಾಗುವಂತೆ ಕೆಟ್ಟ ಕೆಟ್ಟ ಮಾತುಗಳನ್ನು ಆಡುತ್ತಾ ಸೀತಾದೇವಿಯ ಮನಸ್ಸಿಗೆ ತುಂಬಾ ನೋವನ್ನು ಉಂಟುಮಾಡುತ್ತಾರೆ. ರಾವಣನನ್ನು ನೀನು ವರಿಸದೇ ಹೋದರೆ, ಎಲೈ ಸೀತೆ, ನಿನ್ನನ್ನು ನಾವುಗಳು ತುಂಡುತುಂಡಾಗಿ ಕತ್ತರಿಸಿಹಾಕಿಬಿಟ್ಟು ನಿನ್ನನ್ನು ತಿಂದು ಮುಗಿಸಿಬಿಡುತ್ತೇವೆ, ಹುಷಾರ್!—ಎಂದು ಹೇಳುತ್ತಾ ಸೀತೆಯನ್ನು ಗದರಿಸುತ್ತಿದ್ದಾರೆ. ನಿನ್ನ ಎದೆಯನ್ನು ಸೀಳು ಮಾಡಿಬಿಡುತ್ತೇವೆ; ಆದ್ದರಿಂದ ನೀನು ಈ ಕ್ಷಣದಲ್ಲಿಯೇ ರಾವಣೇಶ್ವರನಿಗೆ ವಶಳಾಗಿ, ಮಹಾರಾಣಿಯಾಗಿ ಸಂತೋಷವಾಗಿರು— ಎಂದೆಲ್ಲಾ ಆ ರಾಕ್ಷಸಿಯರು ಒಬ್ಬೊಬ್ಬರೂ ಇಂಥ ಹಿಂಸಾಪರವಾದ ಹಾಗೂ ಮನನೋಯುವ ಮಾತುಗಳನ್ನೇ ಆಡುತ್ತಿದ್ದಾರೆ.</p>
    <p>ಆದರೆ ಈ ಯಾವ ಮಾತುಗಳಿಗೂ ಕಿವಿಗೊಡದೆ ಸೀತಾದೇವಿಯು ರಾಮನನ್ನೇ ಸ್ಮರಿಸುತ್ತಾ , ಭಜಿಸುತ್ತಾ , ಧ್ಯಾನಿಸುತ್ತಾ ಶಾಂತಳಾಗಿ ಹೀಗೆ ಹೇಳುತ್ತಾಳೆ:</p>
  </div>
  <div>ನ ಮಾನುಷೀ ರಾಕ್ಷಸಸ್ಯ ಭಾರ್ಯಾ ಭವಿತುಮರ್ಹತಿ।<br/>ಕಾಮಂ ಖಾದತ ಮಾಂ ಸರ್ವಾಃ ನ ಕರಿಷ್ಯಾಮಿ ವೋ ವಚಃ॥</div>
  <div>ಸುಂದರಕಾಂಡ ೨೫್ಕೃ೩</div>
  <div>
    <p>ರಾಕ್ಷಸರಿಗೆ ಮನುಷ್ಯಸ್ತ್ರೀಯರು ಪತ್ನಿಯರಾಗುವುದು ನ್ಯಾಯವಲ್ಲ. ಆದ್ದರಿಂದ ನಾನಂತೂ ರಾವಣನನ್ನು ವರಿಸುವುದಿಲ್ಲ. ಬೇಕಾದರೆ ನೀವುಗಳು ನನ್ನನ್ನು ತಿಂದು ಮುಗಿಸಿಬಿಡಿ. ನಾನೆಂದಿಗೂ ರಾವಣನಿಗೆ ಪತ್ನಿಯಾಗುವುದಿಲ್ಲ.</p>
    <p>ಹೀಗೆ ಹೇಳಿದ ಸೀತೆಯ ಮಾತುಗಳನ್ನು ಕೇಳಿ ಆ ರಾಕ್ಷಸಿಯರು ಸೀತೆಯನ್ನು ಇನ್ನೂ ಕ್ರೂರವಾಗಿ ಹಿಂಸಿಸಲು ಉದ್ಯುಕ್ತರಾಗುತ್ತಾರೆ. ಆಗ ಸೀತಾದೇವಿಯು ಗಾಳಿಯಿಂದ ಮರವು ನೆಲಕ್ಕೆ ಉರುಳಿ ಬೀಳುವಂತೆ, ನಡುಗುತ್ತಾ, ಶೋಕಗ್ರಸ್ತಳಾಗಿ ಈ ಮೇಲಿನ ಮಾತುಗಳನ್ನು ಹೇಳುತ್ತಾಳೆ. ಸಾಯಬೇಕೆಂದರೂ ಅದಕ್ಕೂ ಕಾಲವು ಬರಬೇಕೇ ಹೊರತು ಸುಮ್ಮಸುಮ್ಮನೆ ಯಾವಾಗ ಬೇಕೆಂದರೆ ಎಲ್ಲಿ ಬೇಕೆಂದರೆ ಅಲ್ಲಿ ಸುಲಭವಾಗಿ ಸಾಯಲು ಸಾಧ್ಯವಿಲ್ಲ!</p>
  </div>
  <div><strong><span class="en">24.</span></strong> ಮಾರುತಿಯು ಸೀತೆಗೆ ಉಂಗುರ ಕೊಡುತ್ತಾನೆ</div>
  <div>ವಾನರೋಽಹಂ ಮಹಾಭಾಗೇ ದೂತೋ ರಾಮಸ್ಯ ಧೀಮತಃ।<br/>ರಾಮನಾಮಾಂಕಿತಂ ಚೇದಂ ಪಶ್ಯ ದೇವ್ಯಂಗುಳೀಯಕಮ್॥</div>
  <div>ಸುಂದರಕಾಂಡ ೩೬್ಕೃ೨</div>
  <div>
    <p>ಆಂಜನೇಯನು ಸೀತಾದೇವಿಗೆ ಶ್ರೀರಾಮನ ಮುದ್ರಿಕೆಯನ್ನು (ಉಂಗುರವನ್ನು) ಕೊಟ್ಟು ಹೇಳಿದ ಮಾತುಗಳು.</p>
  </div>
  <div>
    <p>ಮಹಾತ್ಮಳಾದ ಸೀತಾದೇವಿಯೇ, ನಾನು ಧೀಮಂತನಾದ ಶ್ರೀರಾಮನ ದೂತನು. ಶ್ರೀರಾಮನ ಹೆಸರಿನಿಂದ ಅಂಕಿತವಾಗಿರುವ ಈ ಉಂಗುರವನ್ನು ನೋಡು, ತೆಗೆದುಕೋ.</p>
    <p>ರಾಕ್ಷಸಿಯರ ಹಿಂಸೆಯನ್ನು ತಾಳಲಾರದೇ ಸೀತಾದೇವಿಯು ಆ ಮರದ ಕೊಂಬೆಗೆ ತನ್ನ ಉದ್ದವಾದ ಜಡೆಯನ್ನು ಕಟ್ಟಿಕೊಂಡು ನೇಣುಹಾಕಿಕೊಂಡು ಪ್ರಾಣವನ್ನು ಬಿಡಲು ಮನಸ್ಸು ಮಾಡಿಬಿಡುತ್ತಾಳೆ. ಆ ಸಮಯದಲ್ಲಿ ಸೀತಾದೇವಿಗೆ ಕೆಲವು ಶುಭಶಕುನಗಳು ಗೋಚರವಾಗುತ್ತವೆ. ಆದರೂ ಪ್ರಾಣತ್ಯಾಗವನ್ನು ಮಾಡಲೇಬೇಕೆಂದು ನಿಶ್ಚಯಮಾಡಿಬಿಟ್ಟಿದ್ದಾಳೆ.</p>
    <p>ಇನ್ನು ತಡಮಾಡಬಾರದೆಂದು ಯೋಚಿಸಿ ಆಂಜನೇಯನು ಶ್ರೀರಾಮನ ಕಥೆಯನ್ನು ಹೇಳಲು ಹೀಗೆ ಪ್ರಾರಂಭಿಸುತ್ತಾನೆ:</p>
  </div>
  <div>ರಾಜಾ ದಶರಥೋ ನಾಮ ರಥಕುಂಜರವಾಜಿಮಾನ್।<br/>ತಸ್ಯ ಪುತ್ರಃ ಪ್ರಿಯೋ ಜ್ಯೇಷ್ಠಸ್ತಾರಾಧಿಪನಿಭಾನನಃ॥</div>
  <div>ರಾಮೋ ನಾಮ ವಿಶೇಷಜ್ಞಃ ಶ್ರೇಷ್ಠಃ ಸರ್ವಧನುಷ್ಮತಾಮ್।<br/>ಅಶ್ರೌಷಂ ರಾಘವಸ್ಯಾಹಂ ಸೇಯಮಾಸಾದಿತಾ ಮಯಾ॥</div>
  <div>ಸುಂದರಕಾಂಡ <span class="en">31-2</span> ರಿಂದ ೧೬ಹೀಗೆ ಶ್ರೀರಾಮನ ವೃತ್ತಾಂತವನ್ನು ಕೇಳಿ ಸೀತಾದೇವಿಗೆ ತುಂಬಾ ಸಂತೋಷವಾಗುತ್ತದೆ. ಕಣ್ಣೆತ್ತಿ ನೋಡಿದಾಗ ಕಪಿಯ ದರ್ಶನವಾಗುತ್ತದೆ. ಗಾಬರಿಯಿಂದ ಸೀತಾದೇವಿಯು ರಾವಣನೇ ಮಾಯೆಯಿಂದ ಈ ರೂಪದಲ್ಲಿ ಬಂದಿರಬಹುದೆಂದು ಶಂಕಿಸುತ್ತಾಳೆ. ಆಗ ಆಂಜನೇಯನು ಮರದಿಂದ ಕೆಳಕ್ಕೆ ಇಳಿದು ಸೀತಾಮಾತೆಗೆ ನಮಸ್ಕಾರವನ್ನು ಮಾಡಿ ‘ನಾನು ರಾಮನ ದೂತನು’—ಎಂದು ಹೇಳುತ್ತಾನೆ. ಸಂಶಯಗ್ರಸ್ತಳಾದ ಸೀತೆಯು ಆಂಜನೇಯನ ಮಾತುಗಳನ್ನು ನಂಬುವುದಿಲ್ಲ. ಆಗ ಆಂಜನೇಯನು ಸೀತಾದೇವಿಗೆ ಶ್ರೀರಾಮನಾಮಾಂಕಿತವಾದ ಮುದ್ರಿಕೆಯನ್ನು ಕೊಟ್ಟು ಈ ಮೇಲಿನ ಮಾತುಗಳನ್ನು ಹೇಳುತ್ತಾನೆ. ಆ ಉಂಗುರವನ್ನು ನೋಡಿದ ಕೂಡಲೇ ಸೀತಾದೇವಿಗೆ ನಂಬಿಕೆಯು ಬರುತ್ತದೆ.</div>
  <div><strong><span class="en">25.</span></strong> ಆಂಜನೇಯ ಕಾರ್ಯಸಿದ್ಧಿ ಮಂತ್ರ</div>
  <div>ಯಥಾ ಹಿ ವಾನರಶ್ರೇಷ್ಠದುಃಖಕ್ಷಯಕರೋ ಭವೇತ್<strong>।</strong><br/>ತ್ವಮಸ್ಮಿನ್ ಕಾರ್ಯನಿರ್ವಾಹೇ ಪ್ರಮಾಣಂ ಹರಿಯೂಥಪ<strong>॥</strong></div>
  <div>ಸುಂದರಕಾಂಡ ೩೮್ಕೃ೬೨</div>
  <div>
    <p>ಸೀತಾದೇವಿಯು ಹನುಮಂತನಿಗೆ ಹೇಳಿದ ಮಾತುಗಳು.</p>
  </div>
  <div>
    <p>ಕಪಿಪುಂಗವನೇ, ನೀನು ಈ ಕಾರ್ಯವನ್ನು ಹೇಗಾದರೂ ಸಾಧಿಸಬೇಕು. ನೀನೇ ಇದಕ್ಕೆ ಸರಿಯಾದ ವ್ಯಕ್ತಿ! ನೀನೊಬ್ಬನೇ ಸಮರ್ಥ; ನೀನೊಬ್ಬನೇ ಈ ಕಾರ್ಯಕ್ಕೆ ಪ್ರಮಾಣ! ವಾನರ ಶ್ರೇಷ್ಠನೇ, ನನ್ನ ಈ ದುಃಖವನ್ನು ಹೇಗಾದರೂ ಮಾಡಿ ನೀನು ಪರಿಹಾರಮಾಡಲೇಬೇಕಪ್ಪ!</p>
    <p>ಇದು ಕಾರ್ಯಸಿದ್ಧಿಮಂತ್ರ. ಆಂಜನೇಯನಿಗೆ ಅತ್ಯಂತ ಪ್ರಿಯವಾಗಿರುವ ಸಿದ್ಧಿಮಂತ್ರ. ಈ ಮಂತ್ರವನ್ನು ಶ್ರದ್ಧೆಯಿಂದ ಜಪಿಸುತ್ತಾ ಆಂಜನೇಯನನ್ನು ಪ್ರಾರ್ಥಿಸಿದರೆ ಭಕ್ತರ ಕಾರ್ಯಗಳು ನಿಜವಾಗಿಯೂ ಸಿದ್ಧಿಸುತ್ತವೆ.</p>
    <p>ಶ್ರೀರಾಮನಾಮಾಂಕಿತವಾದ ಮುದ್ರಿಕೆಯನ್ನು ಕಂಡು ಸೀತಾದೇವಿಗೆ ತುಂಬಾ ಆನಂದವೂ ಧೈರ್ಯವೂ ವಿಶ್ವಾಸವೂ ಶಾಂತಿಯೂ ಉಂಟಾಗಿರುತ್ತವೆ. ಆಂಜನೇಯನು ಶ್ರೀರಾಮನ ಸಂಪೂರ್ಣವೃತ್ತಾಂತವನ್ನು ಸೀತಾದೇವಿಗೆ ತಿಳಿಸಿದ್ದಾನೆ. ಆಂಜನೇಯನ ಮಾತುಗಳನ್ನೆಲ್ಲ ಕೇಳಿ ಸೀತಾದೇವಿಯು ದುಃಖದಿಂದ ಹೀಗೆ ಹೇಳುತ್ತಾಳೆ:</p>
  </div>
  <div>ಅಮೃತಂ ವಿಷಸಂಪೃಕ್ತಂ ತ್ವಯಾ ವಾನರ ಭಾಷಿತಮ್।<br/>ಯಚ್ಚ ನಾನ್ಯಮನಾ ರಾಮೋ ಯಚ್ಚ ಶೋಕಪರಾಯಣಃ॥</div>
  <div>ಸುಂದರಕಾಂಡ ೩೭್ಕೃ೨</div>
  <div><p>ಎಲೈ ವಾನರನೆ, ನಿನ್ನ ಮಾತುಗಳು ವಿಷದಿಂದ ಕೂಡಿದ ಅಮೃತದಂತಿರುತ್ತವೆ. ಏಕೆಂದರೆ, ರಾಮನು ನನ್ನನ್ನೇ ಚಿಂತಿಸುತ್ತಿದ್ದಾನೆ—ಎಂಬ ಮಾತು ಅಮೃತದಂತಿದೆ, ಆದರೆ, ಶೋಕಪರಾಯಣನಾಗಿದ್ದಾನೆ—ಎಂಬ ಮಾತು ವಿಷದಂತಿದೆ.</p>ಅಮ್ಮಾ ಯೋಚಿಸಬೇಡ; ನಾನು ನಿನ್ನ ವೃತ್ತಾಂತವನ್ನೆಲ್ಲ ಶ್ರೀರಾಮನಿಗೆ ಈ ಕೂಡಲೇ ಹೋಗಿ ತಿಳಿಸಿಬಿಟ್ಟು ಅವನು ಇಲ್ಲಿಗೆ ಕೂಡಲೇ ಬರುವಂತೆ ಮಾಡಿಬಿಡುತ್ತೇನೆ ಎಂದು ಹೇಳಿದ ಕೂಡಲೇ ಸಂತೋಷದಿಂದ ಸೀತಾದೇವಿಯು ಈ ಮೇಲಿನ ಮಾತುಗಳನ್ನು ಆಂಜನೇಯನಿಗೆ ಹೇಳುತ್ತಾಳೆ. ಈ ಮೇಲಿನ ಶ್ಲೋಕವು ಕಾರ್ಯಸಿದ್ಧಿಮಂತ್ರವು. ಇದರ ಜಪಾನುಷ್ಠಾನದಿಂದ ಸರ್ವಕಾರ್ಯಗಳೂ ಸಿದ್ಧಿಸುತ್ತವೆ. ಸೀತೆಯು ತುಂಬು ಹೃದಯದಿಂದ ಸಮರ್ಥನೂ ಶ್ರೀರಾಮಭಕ್ತನೂ ಆದ ಆಂಜನೇಯನಿಗೆ ಹೇಳಿದ ಮಾತುಗಳಿವು!</div>
  <div>
    <p><strong><span class="en">26.</span></strong> ಹನುಮಂತನ ಸಿಂಹಗರ್ಜನೆ</p>
  </div>
  <div>ದಾಸೋಽಹಂ ಕೋಸಲೇಂದ್ರಸ್ಯ ರಾಮಸ್ಯಾಕ್ಲಿಷ್ಟಕರ್ಮಣಃ।<br/>ಹನೂಮಾನ್ ಶತ್ರುಸೈನ್ಯಾನಾಂ ನಿಹಂತಾ ಮಾರುತಾತ್ಮಜಃ॥</div>
  <div>ಸುಂದರಕಾಂಡ ೪೩್ಕೃ೯</div>
  <div>
    <p>ಚೈತ್ಯಪ್ರಾಸಾದವನ್ನು ಧ್ವಂಸಮಾಡುವಾಗ ಆಂಜನೇಯನ ಸಿಂಹಗರ್ಜನೆ.</p>
  </div>
  <div>
    <p>ಪುಣ್ಯವಂತನಾದ ಕೋಸಲಾಧಿಪತಿಯಾದ ಶ್ರೀರಾಮಚಂದ್ರನ ದಾಸನು ನಾನು. ನಾನು ವಾಯುಪುತ್ರನಾದ ಹನುಮಂತ. ಶತ್ರುಸೈನ್ಯಗಳನ್ನೆಲ್ಲ ಪುಡಿಪುಡಿ ಮಾಡಲು ಹೊರಟಿರುವ ನಾನು ಶ್ರೀರಾಮನ ದೂತ ಹನುಮಂತ.</p>
    <p>ಸೀತಾದೇವಿಗೆ ಮುದ್ರಿಕೆಯನ್ನು ಕೊಟ್ಟು, ಸೀತಾದೇವಿಗೆ ನಮಸ್ಕರಿಸಿ, ಸೀತಾದೇವಿಯ ಆಶೀರ್ವಾದಗಳನ್ನು ಪಡೆದುಕೊಂಡು ಹನುಮಂತನು ಅಲ್ಲಿಂದ ಹೊರಡುತ್ತಾನೆ. ಏನಾದರೂ ಮಾಡಿ ರಾವಣೇಶ್ವರನನ್ನು ಕಂಡು ಅವನೊಡನೆ ಮಾತನಾಡಿಕೊಂಡು ಅವನಿಗೆ ಶ್ರೀರಾಮನ ಪ್ರಭಾವವನ್ನು ತಿಳಿಸಬೇಕೆಂದು ಆಂಜನೇಯನು ಚಿಂತಿಸಿದನು. ಅನಂತರ ಅಶೋಕವನವನ್ನೆಲ್ಲ ಧ್ವಂಸಮಾಡಿ, ಅಲ್ಲಿಂದ ಅಶೋಕವನದಲ್ಲಿದ್ದ ಅರಮನೆಯನ್ನೂ ಧ್ವಂಸಮಾಡುತ್ತಾನೆ.</p>
    <p>ಆಂಜನೇಯನ ಈ ಪ್ರಧ್ವಂಸಕಾರ್ಯವನ್ನು ಕಂಡ ಅಲ್ಲಿನ ದೂತರುಗಳು ರಾವಣೇಶ್ವರನಿಗೆ ಈ ವಿಷಯಗಳನ್ನೆಲ್ಲ ಆಗಿಂದಾಗ್ಗೆ ಅಲ್ಲಲ್ಲಿಯೇ ತಿಳಿಸುತ್ತಾ ಇದ್ದಾರೆ. ಕುಪಿತನಾದ ರಾವಣನು ರಾಕ್ಷಸರನ್ನೂ ಶೂರರಾದ ಸಿಪಾಯಿಗಳನ್ನೂ ಯುದ್ಧಕ್ಕಾಗಿ ಕಳಿಸುತ್ತಾನೆ. ಆಂಜನೇಯನು ಅವರೆಲ್ಲರನ್ನೂ ಮುಗಿಸಿಬಿಡುತ್ತಾ ಇದ್ದಾನೆ. ಆಂಜನೇಯನ ಈ ಭಯಂಕರ ಕೃತ್ಯಗಳನ್ನು ಕಂಡು ಆ ರಾಕ್ಷಸರು ಗಾಬರಿಯಿಂದ ಈ ಕಪಿಯು ಯಾರಿರಬಹುದು? ಎಂದು ಆಶ್ಚರ್ಯಚಕಿತರಾಗಿ ಯೋಚಿಸುತ್ತಿದ್ದಾರೆ. ಆ ಸಂದರ್ಭದಲ್ಲಿ ಆಂಜನೇಯನು ಧೈರ್ಯದಿಂದ ಈ ಮೇಲಿನ ವಾಕ್ಯಗಳನ್ನು ಗಟ್ಟಿಯಾಗಿ ಹೇಳುತ್ತಾನೆ. ನಾನು ಶ್ರೀರಾಮನ ಭಂಟ, ನನ್ನ ಹೆಸರು ಹನುಮಂತ, ನಮ್ಮ ತಂದೆ ಪವನ ಎಂದರೆ ವಾಯು. ಶ್ರೀರಾಮನಿಂದ ಕಳುಹಿಸಲ್ಪಟ್ಟವನಾಗಿ ನಾನು ಇಲ್ಲಿಗೆ ಬಂದಿರುತ್ತೇನೆ. ನಾನು ರಾವಣನ ರಾಕ್ಷಸರನ್ನೆಲ್ಲ ಸದೆಬಡಿಯುತ್ತೇನೆ. ನನಗೆ ಶ್ರೀರಾಮನ ಅನುಗ್ರಹವಿರುವುದರಿಂದ ನನ್ನನ್ನು ಯಾರೂ ಎದುರಿಸಲಾರರು! ಎಂದು ಸಿಂಹಗರ್ಜನೆ ಮಾಡುತ್ತಾ ಆಂಜನೇಯನು <strong>ಜೈ ಶ್ರೀರಾಮ್</strong> ಎನ್ನುತ್ತಾ ಹುಲಿಯಂತೆ, ಆನೆಯಂತೆ, ಸಿಂಹದಂತೆ ನುಗ್ಗುತ್ತಿದ್ದಾನೆ. ಶ್ರೀರಾಮನ ಭಕ್ತನಾದ ಆಂಜನೇಯನಿಗೆ ಎಲ್ಲಿಲ್ಲದ ಧೈರ್ಯ, ಶೌರ್ಯ, ಉತ್ಸಾಹಗಳು ತುಂಬಿರುತ್ತವೆ. <strong>ಜೈ ಶ್ರೀರಾಮ್</strong> ಎಂಬುದೇ ಸಮರ್ಥ ಆಂಜನೇಯನ ದಿವ್ಯಮಂತ್ರ!</p>
  </div>
  <div><strong><span class="en">27.</span></strong> ರಾವಣನನ್ನು ಕಂಡಾಗ....ಅಬ್ಬಾ !</div>
  <div>ಅಹೋ ರೂಪಮಹೋ ಧೈರ್ಯಮಹೋ ಸತ್ತ್ವಮಹೋ ದ್ಯುತಿಃ।<br/>ಅಹೋ ರಾಕ್ಷಸರಾಜಸ್ಯ ಸರ್ವಲಕ್ಷಣಯುಕ್ತತಾ॥</div>
  <div>ಯದ್ಯಧರ್ಮೋ ನ ಬಲವಾನ್ ಸ್ಯಾದಯಂ ರಾಕ್ಷಸೇಶ್ವರಃ।<br/>ಸ್ಯಾದಯಂ ಸುರಲೋಕಸ್ಯ ಸಶಕ್ರಸ್ಯಾಪಿ ರಕ್ಷಿತಾ॥</div>
  <div>ಸುಂದರಕಾಂಡ ೪೯್ಕೃ೧೭, ೧೮</div>
  <div>
    <p>ರಾವಣನನ್ನು ಕಂಡಾಗ ಆಂಜನೇಯನ ಅನಿಸಿಕೆಯ ಮಾತುಗಳು.</p>
  </div>
  <div>
    <p>ಅಬ್ಬಾ, ರಾವಣನ ರೂಪವು ಅದ್ಭುತ! ಏನು ಅವನ ಧೈರ್ಯ, ಎಂಥ ಶಕ್ತಿ, ಎಂಥಾ ಕಾಂತಿ! ಅಬ್ಬಾ, ಇವನು ರಾಕ್ಷಸರ ರಾಜ! ಸರ್ವಲಕ್ಷಣಗಳಿಂದಲೂ ಇವನು ಸಂಪನ್ನನಾಗಿದ್ದಾನೆ! ಇವನಲ್ಲಿ ಅಧರ್ಮವೊಂದು ಇಲ್ಲದಿದ್ದರೆ ಈ ರಾಕ್ಷಸರಾಜನು ಇಂದ್ರಲೋಕಕ್ಕೂ ಸ್ವರ್ಗಲೋಕಕ್ಕೂ ರಾಜನಾಗಿಬಿಡುತ್ತಿದ್ದ!</p>
    <p>ಆಂಜನೇಯನು ಅಶೋಕವನವನ್ನೆಲ್ಲ ಧ್ವಂಸಮಾಡಿದ ವಿಚಾರವು ಕೂಡಲೇ ರಾವಣೇಶ್ವರನಿಗೆ ವರದಿಯಾಗುತ್ತದೆ. ಆಗ ರಾವಣೇಶ್ವರನು ತನ್ನ ಕಡೆಯಿಂದ ಅನೇಕ ಕಿಂಕರರನ್ನು ಕಳಿಸುತ್ತಾನೆ. ಆ ರಾಕ್ಷಸರನ್ನೆಲ್ಲ ಆಂಜನೇಯನು ಸಂಹಾರ ಮಾಡಿಬಿಡುತ್ತಾನೆ. ಅನಂತರ ಪ್ರಹಸ್ತನ ಪುತ್ರನಾದ ಜಂಬುಮಾಲಿಯನ್ನೂ ಮತ್ತು ಸಚಿವರ ಸಪ್ತಪುತ್ರರನ್ನೂ ಹನುಮಂತನು ಸದೆಬಡಿಯುತ್ತಾನೆ.</p>
    <p>ಅನಂತರ ರಾವಣನ ಪುತ್ರನಾದ ಇಂದ್ರಜಿತ್ತು ಹನುಮಂತನೊಡನೆ ಯುದ್ಧವನ್ನು ಮಾಡುತ್ತಾ , ಆಂಜನೇಯನನ್ನು ಬ್ರಹ್ಮಾಸ್ತ್ರದಿಂದ ಬಂಧಿಸುತ್ತಾನೆ. ಆ ಬ್ರಹ್ಮಾಸ್ತ್ರಕ್ಕೆ ಬೆಲೆಯನ್ನು ಕೊಟ್ಟು ಹನುಮಂತನು ಸ್ತಬ್ಧನಾಗಿಬಿಡುತ್ತಾನೆ. ಆಂಜನೇಯನನ್ನು ಇಂದ್ರಜಿತ್ತು ರಾವಣನ ಆಸ್ಥಾನಕ್ಕೆ ಎಳೆದುಕೊಂಡು ಬಂದು ನಿಲ್ಲಿಸುತ್ತಾನೆ. ಆಗಲೂ ಆಂಜನೇಯನು ಧೈರ್ಯವಾಗಿಯೇ ಇದ್ದು ಹೀಗೆ ಹೇಳುತ್ತಾನೆ:</p>
  </div>
  <div> ಅ ಸ ್ ತ  ರ ಣ ಾಪಿ ಹಿ ಬದ್ಧಸ್ಯ ಭಯಂ ಮಮ ನ ಜಾಯತೇ।<br/>ಪಿತಾಮಹಮಹೇಂದ್ರಾಭ್ಯಾಂ ರಕ್ಷಿತಸ್ಯಾನಿಲೇನ ಚ॥</div>
  <div>ಸುಂದರಕಾಂಡ ೪೮್ಕೃ೪೩ಆಗ ರಾವಣನನ್ನು ಅವನ ಆಸ್ಥಾನದಲ್ಲಿ ಕಂಡಾಗ ಆಂಜನೇಯನ ಮನಸ್ಸಿನಲ್ಲಿ ಈ ಮೇಲೆ ಹೇಳಿದಂತೆ ಅನೇಕ ಭಾವನೆಗಳು ಏಳುತ್ತವೆ. ರಾವಣನ ಪ್ರಭಾವ, ಸೌಂದರ್ಯ, ರೂಪ, ಆಕಾರಗಳನ್ನು ಕಂಡು ಆಂಜನೇಯನಿಗೆ ಆಶ್ಚರ್ಯವುಂಟಾಗುತ್ತದೆ. ರಾವಣೇಶ್ವರನಲ್ಲಿ ಎಲ್ಲ ಸಾಮರ್ಥ್ಯಗಳೂ ಇವೆ. ಆದರೆ ಅಧರ್ಮವೊಂದರಿಂದ ಇವನು ನಾಶವಾಗುತ್ತಾನೆ!</div>
  <div>
    <p><strong><span class="en">28.</span></strong> ಸೀತಾದೇವಿಯ ಪಾತಿವ್ರತ್ಯದ ಮಹಿಮೆ!</p>
  </div>
  <div>ಯದ್ಯಸ್ತಿ ಪತಿಶುಶ್ರೂಷಾ ಯದ್ಯಸ್ತಿ ಚರಿತಂ ತಪಃ।<br/>ಯದಿ ವಾ ತ್ವೇಕಪತ್ನೀತ್ವಂ ಶೀತೋ ಭವ ಹನೂಮತಃ॥</div>
  <div>ಯದಿ ಕಿಂಚಿದನುಕ್ರೋಶಃ ತಸ್ಯ ಮಯ್ಯಸ್ತಿ ಧೀಮತಃ।<br/>ಯದಿ ವಾ ಭಾಗ್ಯಶೇಷೋ ಮೇ ಶೀತೋ ಭವ ಹನೂಮತಃ॥</div>
  <div>ಸುಂದರಕಾಂಡ <span class="en">53-27,</span> ೨೮</div>
  <div>
    <p>ಸೀತೆಯು ಅಗ್ನಿಗೆ ಹೇಳಿದ ಮಾತುಗಳಿವು.</p>
  </div>
  <div><p>ನಾನು ನಿಜವಾಗಿಯೂ ಪತಿಸೇವೆಯನ್ನು ಮಾಡಿರುವುದೇ ಆದರೆ, ನನ್ನಲ್ಲಿ ನಿಜವಾಗಿಯೂ ತಪಸ್ಸು ಇದೆಯಾದರೆ, ನನ್ನಲ್ಲಿ ಏಕಪತ್ನೀತ್ವವ್ರತವು ಸತ್ಯವಾಗಿದ್ದರೆ; ಎಲೈ ಯಜ್ಞೇಶ್ವರನೇ, ನೀನು ಈ ಕೂಡಲೇ ಆಂಜನೇಯನಿಗೆ ತಣ್ಣಗಾಗಿಬಿಡು. ಆ ಅಗ್ನಿಗೆ ನನ್ನಲ್ಲಿ ಕಾರುಣ್ಯವು ಇರುವುದಾದರೆ, ನನಗೆ ಇನ್ನೂ ಭಾಗ್ಯವು ಉಳಿದಿದೆಯಾದರೆ, ಎಲೈ ಅಗ್ನಿಯೇ, ಹನುಮಂತನಿಗೆ ನೀನು ಕೂಡಲೇ ಶೀತವಾಗಿಬಿಡು.</p>ರಾವಣೇಶ್ವರನು ಆಂಜನೇಯನ ಕೃತ್ಯಗಳನ್ನು ಕಂಡು, ಅವನ ಮಾತುಗಳನ್ನು ಕೇಳಿ, ಕೋಪದಿಂದ “ಇವನ ಬಾಲಕ್ಕೆ ಬೆಂಕಿಯನ್ನು ಹಚ್ಚಿರಿ” ಎಂದು ತನ್ನ ಸೇವಕರುಗಳಿಗೆ ಆಜ್ಞೆಮಾಡಿಬಿಡುತ್ತಾನೆ. ಅದರಂತೆ ರಾಕ್ಷಸರು ಆಂಜನೇಯನ ಬಾಲಕ್ಕೆ ಬೆಂಕಿಯನ್ನು ಹಚ್ಚುತ್ತಾರೆ. ಈ ವಿಚಾರವನ್ನು ಆ ರಾಕ್ಷಸಿಯರು ಆ ಕೂಡಲೇ ಸೀತಾದೇವಿಗೆ ಹೇಳಿಬಿಡುತ್ತಾರೆ. ಪತಿವ್ರತಾಶಿರೋಮಣಿಯಾದ ಸೀತಾದೇವಿಯ ಪಾತಿವ್ರತ್ಯದ ಪ್ರಭಾವದಿಂದ ಹಾಗೂ ಅಗ್ನಿಯಲ್ಲಿ ಮಾಡಿದ ಪ್ರಾರ್ಥನೆಯಿಂದ ಆ ಅಗ್ನಿಯು ಕೂಡಲೇ ಆಂಜನೇಯನಿಗೆ ತಣ್ಣಗಾಗಿಬಿಡುತ್ತಾನೆ. ಉರಿಯುತ್ತಿರುವ ಆ ಬೆಂಕಿಯು ಇಡೀ ಲಂಕಾಪಟ್ಟಣವನ್ನೇ ಬೂದಿಮಾಡುತ್ತಾ ಇದೆ. ಆದರೆ ಆಂಜನೇಯನನ್ನು ಮಾತ್ರ ಸ್ವಲ್ಪವೂ ಸುಡುತ್ತಿಲ್ಲ! ಸೀತಾದೇವಿಯ ವರದಿಂದ ಹನುಮಂತನು ಸ್ವಸ್ಥನಾಗಿ ಸಂತೋಷವಾಗಿಯೇ ಇದ್ದಾನೆ. ಇದಲ್ಲವೇ ಪಾತಿವ್ರತ್ಯದ ಮಹಿಮೆ? ಪಾತಿವ್ರತ್ಯದ ಪ್ರಭಾವ? ಪಾತಿವ್ರತ್ಯದಿಂದ ಸುಮಂಗಲೀಸ್ತ್ರೀಯರು ಎಂಥಾ ಅದ್ಭುತಪವಾಡಗಳನ್ನೂ ಮಾಡಬಲ್ಲರಲ್ಲವೇ? ಸ್ತ್ರೀಯರಿಗೆ ಪಾತಿವ್ರತ್ಯವೇ ಪ್ರಧಾನವಾದ ಹಾಗೂ ಶ್ರೇಷ್ಠವಾದ ತಪಸ್ಸು! ನಮ್ಮೀ ಭಾರತೀಯ ಹಿಂದೂ ಸಂಸ್ಕೃತಿಯಲ್ಲಿ ಪಾತಿವ್ರತ್ಯತಪಸ್ಸಿನ ಮಹಿಮೆಯನ್ನು ತುಂಬಾ ಕೊಂಡಾಡಿರುತ್ತಾರೆ. ಸುಡುವ ಬೆಂಕಿಯನ್ನೂ ಶೀತವನ್ನಾಗಿಸುವ ಶಕ್ತಿಯು ಪಾತಿವ್ರತ್ಯಕ್ಕೆ ಇದೆ—ಎಂದಾದಮೇಲೆ ಪಾತಿವ್ರತ್ಯವೆಂಬುದು ದೊಡ್ಡ ಪವಾಡವಲ್ಲವೇ? ನೆನಪಿರಲಿ, ಇದೇ ನಮ್ಮ ಹಿಂದೂಸಂಸ್ಕೃತಿಯ ಮಹಿಮೆ!</div>
  <div><strong><span class="en">29.</span></strong> ಶ್ರೀರಾಮನು ಚೂಡಾಮಣಿಯನ್ನು ಕಂಡಾಗ</div>
  <div>ತಂ ತು ದೃಷ್ಟ್ವಾ ಮಣಿಶ್ರೇಷ್ಠಂ ರಾಘವಃ ಶೋಕಕರ್ಶಿತಃ।<br/>ನೇತ್ರಾಭ್ಯಾಮಶ್ರುಪೂರ್ಣಾಭ್ಯಾಂ ಸುಗ್ರೀವಮಿದಮಬ್ರವೀತ್॥</div>
  <div>ಯಥೈವ ಧೇನುಃ ಸ್ರವತಿ ಸ್ನೇಹಾದ್ ವತ್ಸಸ್ಯ ವತ್ಸಲಾ।<br/>ತಥಾ ಮಮಾಪಿ ಹೃದಯಂ ಮಣಿಶ್ರೇಷ್ಠಸ್ಯ ದರ್ಶನಾತ್॥</div>
  <div>ಸುಂದರಕಾಂಡ <span class="en">66-2,</span> ೩</div>
  <div>
    <p>ಚೂಡಾಮಣಿಯನ್ನು ಕಂಡಾಗ ರಾಮನು ಸುಗ್ರೀವನಿಗೆ ಹೇಳಿದ ಮಾತು.</p>
    <p>ಆ ಶ್ರೇಷ್ಠವಾದ ಚೂಡಾಮಣಿಯನ್ನು ಕಂಡು ಶೋಕದಿಂದ ತುಂಬಿದ ಶ್ರೀರಾಮನು ತನ್ನ ಎರಡೂ ಕಣ್ಣುಗಳಲ್ಲಿ ತುಂಬಿಕೊಂಡ ನೀರಿನಿಂದ ಸುಗ್ರೀವನಿಗೆ ಹೀಗೆ ಹೇಳಿದನು:</p>
  </div>
  <div>
    <p>ಹೇಗೆ ಹಸುವು ತನ್ನ ಕರುವಿನ ಮೇಲಿನ ಪ್ರೀತಿಯಿಂದ ಸ್ರವಿಸುತ್ತದೆಯೋ, ಅದರಂತೆ ಎಲೈ ಸುಗ್ರೀವನೆ, ನನ್ನ ಹೃದಯವೂ ಕೂಡ ಈ ರತ್ನಮಣಿಯನ್ನು ನೋಡಿದ ಕೂಡಲೇ ಸೀತೆಯ ವಿಷಯಕ್ಕೆ ಕರಗುತ್ತಿದೆ, ಪ್ರೀತಿಯಿಂದ ತುಂಬಿರುತ್ತಿದೆ.</p>
    <p>ಆಂಜನೇಯನು ರಾವಣನನ್ನು ಕಂಡು, ಅವನೊಂದಿಗೆ ಮಾತನಾಡಿ, ಅವನಿಗೆ ಶ್ರೀರಾಮನ ಪ್ರಭಾವವನ್ನು ತಿಳಿಸಿ, ಬುದ್ಧಿವಾದವನ್ನೂ ಹೇಳಿದ್ದಾನೆ. ಸೀತಾದೇವಿಗೆ ನಮಸ್ಕಾರವನ್ನು ಮಾಡಿ, ಸೀತಾದೇವಿಯ ಆಶೀರ್ವಾದಗಳನ್ನು ಪಡೆದುಕೊಂಡು, ಸೀತಾದೇವಿಯಿಂದ ಚೂಡಾಮಣಿಯನ್ನು ಸ್ವೀಕರಿಸಿ ಆಂಜನೇಯನು ಸಮುದ್ರವನ್ನು ದಾಟಿಕೊಂಡು ವಾಪಸ್ಸು ಬಂದು, ಶ್ರೀರಾಮನಿಗೂ ಸುಗ್ರೀವನಿಗೂ ಎಲ್ಲ ವಿಚಾರಗಳನ್ನೂ ವಿಸ್ತಾರವಾಗಿ ತಿಳಿಸುತ್ತಾನೆ. ಅನಂತರ ಸೀತಾದೇವಿಯು ಕೊಟ್ಟಿದ್ದ ಆ ಚೂಡಾಮಣಿಯನ್ನು ಆಂಜನೇಯನು ಶ್ರೀರಾಮನ ಕೈಗಳಲ್ಲಿ ಇಟ್ಟು ಎಲ್ಲ ವಿಚಾರಗಳನ್ನೂ ನಿವೇದಿಸುತ್ತಾನೆ.</p>
  </div>
  <div>ಏತದೇವ ಮಯಾ<strong>ಽಽ</strong>ಖ್ಯಾತಂ ಸರ್ವಂ ರಾಘವ ಯದ್ ಯಥಾ।<br/>ಸರ್ವಥಾ ಸಾಗರಜಲೇ ಸಂತಾರಃ ಪ್ರವಿಧೀಯತಾಮ್॥</div>
  <div>ಸುಂದರಕಾಂಡ ೬೫್ಕೃ೨೭</div>
  <div>
    <p>ಪ್ರಭು ಶ್ರೀರಾಮನೇ, ನಾನು ನಿನಗೆ ಎಲ್ಲ ವಿಚಾರಗಳನ್ನೂ ಯಥಾವತ್ ತಿಳಿಸಿದ್ದೇನೆ. ಇನ್ನು ಸಾಗರಕ್ಕೆ ಸೇತುವೆಯನ್ನು ನಿರ್ಮಿಸುವಂಥವನಾಗು.</p>
  </div>
  <div>
    <p>ಎಂದು, ಆಂಜನೇಯನು ಶ್ರೀರಾಮನಿಗೆ ಹೇಳುತ್ತಾನೆ. ಆಗ ಶ್ರೀರಾಮನು ಆಂಜನೇಯನು ಕೊಟ್ಟ ಆ ಚೂಡಾಮಣಿಯನ್ನು ತನ್ನ ಕೈಗಳಲ್ಲಿ ತೆಗೆದುಕೊಂಡಾಗ ಅವನ ಮನಸ್ಸಿನಲ್ಲಿ ಉಂಟಾದ ಭಾವನೆಗಳನ್ನು ಈ ಮೇಲಿನ ಶ್ಲೋಕಗಳಿಂದ ಸುಗ್ರೀವನೊಂದಿಗೆ ಹಂಚಿಕೊಳ್ಳುತ್ತಾನೆ.</p>
  </div>
  <div>
    <p><strong><span class="en">30.</span></strong> ರಾವಣನಿಗೆ ವಿಭೀಷಣನ ಉಪದೇಶ</p>
  </div>
  <div>ಯಾವನ್ನ ಸಗಜಾಂ ಸಾಶ್ವಾಂ ಬಹುರತ್ನಸಮಾಕುಲಾಮ್।<br/>ಪುರೀಂ ದಾರಯತೇ ಬಾಣೈಃ ದೀಯತಾಮಸ್ಯ ಮೈಥಿಲೀ॥</div>
  <div>ಯಾವತ್ ಸುಘೋರಾ ಮಹತೀ ದುರ್ಧಷಾರ್ ಹರಿವಾಹಿನೀ।<br/>ನಾವಸ್ಕಂದತಿ ನೋ ಲಂಕಾಂ ತಾವತ್ ಸೀತಾ ಪ್ರದೀಯತಾಮ್॥</div>
  <div>ಯುದ್ಧಕಾಂಡ <span class="en">9-16,</span> ೧೭</div>
  <div>
    <p>ವಿಭೀಷಣನು ರಾವಣನಿಗೆ ಹೇಳಿದ ಹಿತೋಪದೇಶದ ಮಾತುಗಳು.</p>
  </div>
  <div>
    <p>ಗಜ ಅಶ್ವಗಳಿಂದಲೂ ಬಹುರತ್ನಗಳಿಂದಲೂ ತುಂಬಿ ತುಳುಕಾಡುತ್ತಿರುವಂಥ ಈ ಲಂಕಾಪುರಿಯನ್ನು ಶ್ರೀರಾಮನು ಪ್ರವೇಶಮಾಡಿಬಿಟ್ಟು ನಾಶಮಾಡುವುದರೊಳಗಾಗಿ, ಎಲೈ ರಾಜಶ್ರೇಷ್ಠರಾವಣನೆ, ಸೀತಾದೇವಿಯನ್ನು ಶ್ರೀರಾಮನಿಗೆ ದಯವಿಟ್ಟು ಒಪ್ಪಿಸಿಬಿಟ್ಟು , ನೀನು ಆನಂದದಿಂದಿರು.</p>
    <p>ಸೀತಾದೇವಿಯು ಕೊಟ್ಟಿದ್ದಂಥ ಚೂಡಾಮಣಿಯನ್ನು ಆಂಜನೇಯನು ಶ್ರೀರಾಮನಿಗೆ ಕೊಟ್ಟು ಸೀತಾವೃತ್ತಾಂತವನ್ನು ವಿಸ್ತಾರವಾಗಿ ತಿಳಿಸುತ್ತಾನೆ. ಸೈನ್ಯಸಮೇತನಾಗಿ ಲಂಕಾನಗರಿಗೆ ಹೋಗಿ ರಾವಣೇಶ್ವರನೊಂದಿಗೆ ಯುದ್ಧಮಾಡಿ ರಾವಣನನ್ನು ಸಂಹಾರಮಾಡಿ, ಸೀತಾದೇವಿಯನ್ನು ಅಲ್ಲಿಂದ ವಾಪಸ್ಸು ಕರೆತರುವಂತೆ ಶ್ರೀರಾಮನಿಗೆ ಕಪಿಗಳೆಲ್ಲರೂ ಹೇಳಿದ್ದಾರೆ. ಅದರಂತೆ ಶ್ರೀರಾಮನು ಲಂಕಾನಗರಿಗೆ ಸೈನ್ಯಸಮೇತನಾಗಿ ಬರುವುದಂತೂ ದಿಟ. ಬಂದಮೇಲೆ ರಾವಣನೊಂದಿಗೆ ಯುದ್ಧವನ್ನು ಮಾಡುವುದೂ ದಿಟ. ಅದರಿಂದ ರಾವಣನು ಹತನಾಗುವುದೂ ದಿಟ. ಇದರಿಂದ ಇಡೀ ಲಂಕಾಪಟ್ಟಣವೇ ನಿರ್ಣಾಮವಾಗಿಬಿಡುತ್ತದೆಯಲ್ಲಾ! ಅಯ್ಯೋ, ಎಂಥ ದುರ್ಗತಿಯಿದು? ಎಂಥ ಕಷ್ಟಪರಂಪರೆ? ಎಂಬುದನ್ನೆಲ್ಲ ಯೋಚನೆಮಾಡಿ ವಿಭೀಷಣನು ತನ್ನ ಅಣ್ಣನಿಗೆ ಈ ಮೇಲಿನ ಹಿತೋಪದೇಶಗಳನ್ನು ಮಾಡುತ್ತಾನೆ. ಅಣ್ಣಾ ! ಬೇಡ, ಖಂಡಿತಾ ಬೇಡ; ಶ್ರೀರಾಮನಿಗೆ ದ್ರೋಹಮಾಡಬೇಡ, ಸೀತೆಯು ಶ್ರೀರಾಮನ ಪತ್ನಿ. ಶ್ರೀರಾಮನಿಗೆ ಸೀತೆಯನ್ನು ಈಗಲೇ ನೀನು ಒಪ್ಪಿಸಿಬಿಟ್ಟರೆ ಶ್ರೀರಾಮನು ನಿನ್ನ ತಂಟೆಗೇ ಬರುವುದಿಲ್ಲ. ಅವನ ವಸ್ತುವನ್ನು ಅವನಿಗೇ ಒಪ್ಪಿಸಿಬಿಡು. ಇದರಿಂದ ಎಲ್ಲರಿಗೂ ನೆಮ್ಮದಿ. ಇಲ್ಲದೇ ಹೋದರೆ ಮುಂದೆ ಕಾದಿದೆ ಅನರ್ಥ ಪರಂಪರೆ, ಹುಷಾರ್ —ಎಂದು ವಿಭೀಷಣನು ರಾವಣನಿಗೆ ಹೇಳುತ್ತಾನೆ. ಪರರ ವಸ್ತುಗಳನ್ನು ಕಳ್ಳತನಮಾಡುವುದು ಮಹಾಪರಾಧ, ಮಹಾಪಾಪ! ಆದ್ದರಿಂದ ಅವರ ವಸ್ತುವನ್ನು ಅವರಿಗೇ ಸಮರ್ಪಿಸಿ ಕ್ಷಮಾಯಾಚನೆಯನ್ನು ಮಾಡುವುದೇ ಧರ್ಮ. ಇದರಿಂದ ತಾನು ನೆಮ್ಮದಿಯಿಂದಿರಬಹುದು.</p>
  </div>
  <div><strong><span class="en">31.</span></strong> ಶ್ರೀರಾಮನ ವ್ರತ!</div>
  <div>ಸಕೃದೇವ ಪ್ರಪನ್ನಾಯ ತವಾಸ್ಮೀತಿ ಚ ಯಾಚತೇ।<br/>ಅಭಯಂ ಸರ್ವಭೂತೇಭ್ಯೋ ದದಾಮ್ಯೇತದ್ ವ್ರತಂ ಮಮ॥</div>
  <div>ಯುದ್ಧಕಾಂಡ ೧೮್ಕೃ೩೩</div>
  <div>
    <p>ಶ್ರೀರಾಮನು ಸುಗ್ರೀವಾದಿಕಪಿಗಳಿಗೆ ಹೇಳಿದ ತನ್ನ ವ್ರತದ ಮಾತುಗಳು.</p>
    <p><strong>ರೋಚತೇ ಯದಿ ವೈದೇಹೀ ರಾಘವಾಯ ಪ್ರದೀಯತಾಮ್</strong>. ರಾವಣನೇ, ನೀನು ಸುಖವಾಗಿರಬೇಕಾದರೆ ರಾಘವನಿಗೆ ಸೀತೆಯನ್ನು ಒಪ್ಪಿಸಿಬಿಡು—ಎಂದು ವಿಭೀಷಣನು ರಾವಣೇಶ್ವರನಿಗೆ ಉಪದೇಶವನ್ನು ಮಾಡುತ್ತಾನೆ. ಆದರೆ ರಾವಣನು ವಿಭೀಷಣನ ಮಾತನ್ನು ತಿರಸ್ಕರಿಸಿ ವಿಭೀಷಣನನ್ನು ತನ್ನ ರಾಜಸಭೆಯಿಂದ ಹೊರಕ್ಕೆ ಹೋಗುವಂತೆ ಹೇಳುತ್ತಾನೆ. ಆಗ ವಿಭೀಷಣನು ರಾವಣನನ್ನು ಬಿಟ್ಟು ಶ್ರೀರಾಮನ ಸಮೀಪಕ್ಕೆ ಶರಣಾಗತನಾಗಿ ಬರುತ್ತಾನೆ.</p>
  </div>
  <div>ಇತ್ಯುಕ್ತ್ವಾ ಪರುಷಂ ವಾಕ್ಯಂ ರಾವಣಂ ರಾವಣಾನುಜಃ।<br/>ಆಜಗಾಮ ಮುಹೂರ್ತೇನ ಯತ್ರ ರಾಮಃ ಸಲಕ್ಷ್ಮಣಃ॥</div>
  <div>
    <p>ಯುದ್ಧಕಾಂಡ ೧೭್ಕೃ೧ವಿಭೀಷಣನು ಶ್ರೀರಾಮನಲ್ಲಿಗೆ ಶರಣಾರ್ಥಿಯಾಗಿ, ಶರಣಾಗತನಾಗಿ ಬಂದಾಗ ಆಂಜನೇಯನೇ ಮುಂತಾದ ಕಪಿಗಳು ವಿಭೀಷಣನ ಬಗ್ಗೆ ತಮ್ಮ ತಮ್ಮ ಅಭಿಪ್ರಾಯಗಳನ್ನು ಶ್ರೀರಾಮನಿಗೆ ತಿಳಿಸುತ್ತಾರೆ. ವಿಭೀಷಣನು ಶತ್ರುವಿನ ಕಡೆಯವನಾದ್ದರಿಂದ ಅವನಿಗೆ ಆಶ್ರಯವನ್ನು ಕೊಡುವುದು ನ್ಯಾಯವಲ್ಲ— ಎಂದು ಒಟ್ಟಾರೆ ಎಲ್ಲರೂ ಶ್ರೀರಾಮನಿಗೆ ತಿಳಿಸುತ್ತಾರೆ. ಆಗ ಧೀರನೂ ವಿವೇಕಿಯೂ ಪ್ರಾಜ್ಞನೂ ಆದ ಶ್ರೀರಾಮನು ಈ ಮೇಲಿನ ಮಾತನ್ನು ಎಲ್ಲಾ ಕಪಿಗಳಿಗೂ ಹೇಳುತ್ತಾನೆ: ಶ್ರೀರಾಮನು ಮಾಡಿದ ಪ್ರತಿಜ್ಞೆಯಿದು. “ನನ್ನಲ್ಲಿಗೆ ಶರಣಾರ್ಥಿಗಳಾಗಿ ಯಾರೇ ಬರಲಿ, “ಶ್ರೀರಾಮನೇ, ನಾನು ನಿನ್ನ ಭಕ್ತನು” ಎಂದು ಯಾವನೇ ಆಗಲಿ ಹೇಳಿದರೆ; ನಾನು ಅಂಥವನಿಗೆ ಅಭಯವನ್ನು ಕೊಟ್ಟು ಅಂಥವನನ್ನು ನನ್ನವನನ್ನಾಗಿ ಸಂತೋಷದಿಂದ ಸ್ವೀಕಾರಮಾಡುತ್ತೇನೆ”. ಹೀಗೆ ಹೇಳಿ ಶ್ರೀರಾಮನು ವಿಭೀಷಣನಿಗೆ ತನ್ನಲ್ಲಿ ಆಶ್ರಯವನ್ನು ಕೊಟ್ಟು ಅವನನ್ನು ತನ್ನ ಭಕ್ತನನ್ನಾಗಿ ಸ್ವೀಕಾರಮಾಡುತ್ತಾನೆ. ಇದಲ್ಲವೇ, ಮಹಾತ್ಮರ ವಿಶಾಲಮನೋಭಾವನೆ?</p>
  </div>
  <div>ಆನಯೈನಂ ಮಹಾಬಾಹೋ ದತ್ತಮಸ್ಯಾಭಯಂ ಮಯಾ।<br/>ವಿಭೀಷಣೋ ವಾ ಸುಗ್ರೀವ ಯದಿ ವಾ ರಾವಣಃ ಸ್ವಯಮ್॥</div>
  <div>
    <span class="en">18-34</span>
  </div>
  <div>ಎಂದು ಶ್ರೀರಾಮನು ಸುಗ್ರೀವನಿಗೆ ಧೈರ್ಯವಾಗಿ ಹೇಳುತ್ತಾನೆ.</div>
  <div>
    <p><strong><span class="en">32.</span></strong> ಕಪಿಗಳು ಸಾಗರಕ್ಕೆ ಸೇತುವೆ ಕಟ್ಟಿದರು!</p>
  </div>
  <div>ಸ ವಾನರವರಃ ಶ್ರೀಮಾನ್ ವಿಶ್ವಕರ್ಮಾತ್ಮಜೋ ಬಲೀ।<br/>ಬಬಂಧ ಸಾಗರೇ ಸೇತುಂ ಯಥಾ ಚಾಸ್ಯ ಪಿತಾ ತಥಾ॥</div>
  <div>
    <p>ಯುದ್ಧಕಾಂಡೇ <span class="en">22-73</span>ಶ್ರೀರಾಮನು ವಿಭೀಷಣನಿಗೆ ಆಶ್ರಯವನ್ನು ಕೊಡುತ್ತಾನೆ. ವಿಭೀಷಣನು ಶ್ರೀರಾಮನಿಗೆ ಸಂಪೂರ್ಣವಾಗಿ ಶರಣಾಗತನಾಗಿ ಶ್ರೀರಾಮನ ಭಕ್ತನಾಗಿಬಿಡುತ್ತಾನೆ. ಸರಿ, ಇನ್ನು ಶ್ರೀರಾಮನು ಶತಯೋಜನವಿಸ್ತೀರ್ಣವಾದ ಸಾಗರವನ್ನು ದಾಟಿಕೊಂಡು ಕಪಿಸೇನಾಸಮೇತನಾಗಿ ಲಂಕಾಪಟ್ಟಣಕ್ಕೆ ಹೋಗಬೇಕಾಗಿದೆ. ಸಮುದ್ರಕ್ಕೆ ಸೇತುವೆಯನ್ನು ಕಟ್ಟುವುದು ಅಷ್ಟೇನೂ ಸುಲಭವಲ್ಲ! ಆದರೆ ಇದು, ಶ್ರೀರಾಮನ ಸಂಕಲ್ಪ! ಶ್ರೀರಾಮನೆಂದರೆ ಸತ್ಯಸಂಕಲ್ಪನಲ್ಲವೇ?</p>
    <p>ಶ್ರೀರಾಮನ ಪ್ರಾರ್ಥನೆಯಂತೆ ಸಮುದ್ರರಾಜನು ತನ್ನ ಮೇಲೆ ಸೇತುವೆಯನ್ನು ಕಟ್ಟುವುದಕ್ಕೆ ಸಂತೋಷದಿಂದ ಅನುಮತಿಯನ್ನು ಕೊಡುತ್ತಾನೆ. ಕಪಿಸೈನ್ಯದಲ್ಲಿ <strong>ನಲ</strong> ಎಂಬ ಒಬ್ಬ ಸಿವಿಲ್ ಇಂಜನೀಯರ್ ಇದ್ದಾನೆ. ಅವನು ವಿಶ್ವಕರ್ಮನ ಮಗ, ಹಾಗೂ ಬುದ್ಧಿವಂತ. ಇವನು ಶ್ರೀರಾಮನ ಆಜ್ಞೆಯಂತೆ ಹಾಗೂ ಸುಗ್ರೀವನ ಮಾರ್ಗದರ್ಶನದಂತೆ ನೂರುಯೋಜನ ಉದ್ದದ ಸಾಗರಕ್ಕೆ ಸೇತುವೆಯನ್ನು ಕಟ್ಟಿದನು. ಎಲ್ಲ ಕಪಿಗಳೂ ರಾಮಸೇತುವೆಯ ನಿರ್ಮಾಣಕ್ಕೆ ತಮ್ಮ ಕೈಯ್ಯಲ್ಲಾದ ಕಿಂಚಿತ್ ಸೇವೆಯನ್ನು ಸಂತೋಷದಿಂದ ಮಾಡುತ್ತಾರೆ.ಮೊದಲನೆಯ ದಿನ ಹದಿನಾಲ್ಕು ಯೊಜನಗಳನ್ನೂ, ಎರಡನೆಯ ದಿನ ಇಪ್ಪತ್ತು ಯೋಜನಗಳನ್ನೂ, ಮೂರನೆಯ ದಿನ ಇಪ್ಪತ್ತೊಂದು ಯೋಜನಗಳನ್ನೂ , ನಾಲ್ಕನೆಯ ದಿನ ಇಪ್ಪತ್ತೆರಡು ಯೋಜನಗಳನ್ನೂ , ಐದನೆಯ ದಿನ ಇಪ್ಪತ್ತಮೂರು ಯೋಜನಗಳನ್ನೂ ಕಟ್ಟಿ ಸಾಗರದಲ್ಲಿ ಸೇತುವೆಯನ್ನು ನಿರ್ಮಾಣಮಾಡಿದ್ದಾರೆ (<span class="en">14 + 20 + 21 + 22 + 23 = 100</span>). ಹೀಗೆ ಐದು ದಿನಗಳಲ್ಲಿ ನಲನು ನೂರು ಯೋಜನಗಳ ಸೇತುವೆಯನ್ನು ಸಾಗರದ ಮೇಲೆ ನಿರ್ಮಾಣಮಾಡಿಯೇ ಬಿಟ್ಟನು!ಮಹಾತ್ಮರ ಸಂಕಲ್ಪಕ್ಕೆ ಯಾರ ಅಡ್ಡಿಯೂ ಬರಲಾರದಲ್ಲವೇ? <strong>ಕ್ರಿಯಾಸಿದ್ಧಿಃ ಸತ್ತ್ವೇ ಭವತಿ ಮಹತಾಂ</strong> <strong>ನೋಪಕರಣೇ</strong> ಎಂಬ ಸೂಕ್ತಿಗೆ ಶ್ರೀರಾಮನೇ ಜ್ವಲಂತ ಉದಾಹರಣೆ! ಮಹಾತ್ಮರು ಸತ್ಯಸಂಕಲ್ಪರಾದ್ದರಿಂದ ಅವರು ಸಂಕಲ್ಪಮಾಡಿದರೆಂದರೆ ಕಾರ್ಯವು ಸಿದ್ಧಿಸಿತು ಎಂದೇ ಅರ್ಥ. ಮಹಾತ್ಮರಿಗೆ ಕಾರ್ಯಸಿದ್ಧಿಯು ಅವರ ಸತ್ತ್ವದಲ್ಲಿರುತ್ತದೆಯೇ ಹೊರತು ಹೊರಗಿನ ಉಪಕರಣಗಳಲ್ಲಲ್ಲ. ಅಂತೂ ಶ್ರೀರಾಮನ ಸತ್ಯಸಂಕಲ್ಪದಂತೆ ಲವಣಸಮುದ್ರಕ್ಕೆ ಸೇತುವೆಯು ಸಿದ್ಧವಾಗಿಯೇಬಿಟ್ಟಿತು!</p>
  </div>
  <div><strong><span class="en">33.</span></strong> ಶ್ರೀರಾಮನು ಸತ್ಯಧರ್ಮಸಂಧನು!</div>
  <div>ಧರ್ಮಾತ್ಮಾ ಸತ್ಯಸಂಧಶ್ಚ ರಾಮೋ ದಾಶರಥಿರ್ಯದಿ।<br/>ಪೌರುಷೇ ಚಾಪ್ರತಿದ್ವಂದ್ವಃ ಶರೈನಂ ಜಹಿ ರಾವಣಿಮ್॥</div>
  <div>ಯುದ್ಧಕಾಂಡ ೯೦್ಕೃ೬೯</div>
  <div>
    <p>ಲಕ್ಷ್ಮಣನು ತಾನು ಹೂಡಿದ ಬಾಣಕ್ಕೆ ಹೇಳಿದ ಮಾತಿದು.</p>
  </div>
  <div>
    <p>ಕಪಿಗಳ ಸಹಾಯದಿಂದ ಶ್ರೀರಾಮನು ಸಾಗರಕ್ಕೆ ಸೇತುವೆಯನ್ನು ಕಟ್ಟಿಸಿದ್ದಾನೆ. ಶ್ರೀರಾಮನು ಕಪಿಸೈನ್ಯಸಮೇತನಾಗಿ ಸಾಗರವನ್ನು ದಾಟಿಕೊಂಡು ಲಂಕಾನಗರಿಗೆ ಬಂದೇಬಿಟ್ಟಿದ್ದಾನೆ. ರಾವಣನಿಗೆ ವಿಷಯವೆಲ್ಲವೂ ತಿಳಿಯುತ್ತಾ ಇದೆ. ಈಗಲೂ ಶ್ರೀರಾಮನು ರಾವಣನಿಗೆ ಉಪದೇಶವನ್ನು ದೂತರ ಮೂಲಕ ಮಾಡಿಸುತ್ತಿದ್ದಾನೆ. ಆದರೆ ರಾವಣನು ಮಾತ್ರ ಯಾರ ಮಾತನ್ನೂ ಕೇಳದೇ ಶ್ರೀರಾಮನ ಮೇಲೆ ದ್ವೇಷವನ್ನು ಕ್ಷಣಕ್ಷಣಕ್ಕೂ ಬೆಳಸಿಕೊಳ್ಳುತ್ತಲೇ ಇದ್ದಾನೆ.</p>
  </div>
  <div>
    <p>ಸರಿ, ಯುದ್ಧವು ಪ್ರಾರಂಭವಾಗಿಯೇ ಬಿಟ್ಟಿತು! ರಾವಣನ ಪುತ್ರ ಇಂದ್ರಜಿತ್ತು. ಇವನು ಮಹಾಮಾಯಾವೀ ಹಾಗೂ ಅತ್ಯಂತ ಪರಾಕ್ರಮಶಾಲೀ; ಇಂದ್ರಜಿತ್ತು ಕಪಿಸೈನ್ಯವನ್ನೆಲ್ಲಾ ಸಂಹಾರಮಾಡುತ್ತಿದ್ದಾನೆ. ಇದನ್ನು ಕಂಡು ಶ್ರೀರಾಮನಿಗೆ ಇಂದ್ರಜಿತ್ತಿನ ಮೇಲೆ ಕೋಪವು ಉಂಟಾಗಿದೆ. ಇಂದ್ರಜಿತ್ತನ್ನು ಸಂಹಾರಮಾಡಬೇಕೆಂದು ಶ್ರೀರಾಮನು ಅವನ ಮೇಲೆ ಬಾಣಗಳ ಸುರಿಮಳೆಯನ್ನೇ ಸುರಿಸಿದರೂ ಇಂದ್ರಜಿತ್ತು ಸಾಯುತ್ತಿಲ್ಲ. ಏಕೆಂದರೆ ಇಂದ್ರಜಿತ್ತಿನ ರಹಸ್ಯವು ಶ್ರೀರಾಮನಿಗೆ ತಿಳಿದಿರಲಿಲ್ಲ.</p>
  </div>
  <div>
    <p>ಆಗ ವಿಭೀಷಣನು ಶ್ರೀರಾಮನಿಗೆ ಇಂದ್ರಜಿತ್ತಿಗೆ ಇದ್ದ ವರದ ರಹಸ್ಯವನ್ನು ತಿಳಿಸುತ್ತಾನೆ. ಶ್ರೀರಾಮನೆ, ನಿನ್ನ ಕೈಯಿಂದ ಇಂದ್ರಜಿತ್ತು ಸಾಯುವಂತಿಲ್ಲ. ಲಕ್ಷ್ಮಣ ನಿಂದಲೇ ಇಂದ್ರಜಿತ್ತಿಗೆ ಮರಣವು ಸಂಭವಿಸಬೇಕಾಗಿದೆ. ಹದಿನಾಲ್ಕು ವರ್ಷಗಳಕಾಲ ಬ್ರಹ್ಮಚರ್ಯನಿಷ್ಠನೂ ಗುರುಭಕ್ತನೂ ಆದ ಲಕ್ಷ್ಮಣನಿಂದ ಮಾತ್ರವೇ ಇಂದ್ರಜಿತ್ತಿಗೆ ಮರಣವುಂಟಾಗಬೇಕು—ಎಂದು ವಿಭೀಷಣನು ಶ್ರೀರಾಮನಿಗೆ ತಿಳಿಸುತ್ತಾನೆ. ಶ್ರೀರಾಮನ ಆಜ್ಞೆಯಂತೆ ಲಕ್ಷ್ಮಣನು ಧನುಸ್ಸಿನಲ್ಲಿ ಬಾಣವನ್ನು ಹೂಡಿ, ಆ ಬಾಣವನ್ನು ಕುರಿತು ಈ ಮೇಲಿನ ವಾಕ್ಯವನ್ನು ಹೇಳುತ್ತಾನೆ.</p>
  </div>
  <div>“ದಶರಥಪುತ್ರನಾದ ಶ್ರೀರಾಮನು ಧರ್ಮಾತ್ಮನೂ ಸತ್ಯಸಂಧನೂ ಆಗಿದ್ದು ಪರಾಕ್ರಮಶಾಲಿಯೂ ಆಗಿದ್ದ ಪಕ್ಷದಲ್ಲಿ ಎಲೈ ಬಾಣವೇ, ಇಂದ್ರಜಿತ್ತನ್ನು ನೀನು ಸಂಹರಿಸಿಬಿಡು”—ಎಂದು ಹೇಳಿ ಬಾಣವನ್ನು ಬಿಡುತ್ತಾನೆ. ಲಕ್ಷ್ಮಣನು ಬಿಟ್ಟ ಆ ಬಾಣದಿಂದ ಇಂದ್ರಜಿತ್ತು ಮೃತನಾಗುತ್ತಾನೆ. ಶ್ರೀರಾಮನಿಂದಲೂ ಆಗದ ಕೆಲಸವು ಲಕ್ಷ್ಮಣನಿಂದ ಆಯಿತು!<strong> ಬ್ರಹ್ಮಚರ್ಯದ ಪ್ರಭಾವವಿದು!</strong></div>
  <div>
    <p><strong><span class="en">34.</span></strong> ಆದಿತ್ಯಹೃದಯಮ್</p>
  </div>
  <div>ರಾಮ ರಾಮ ಮಹಾಬಾಹೋ ಶೃಣು ಗುಹ್ಯಂ ಸನಾತನಮ್।<br/>ಯೇನ ಸರ್ವಾನರೀನ್ ವತ್ಸ ಸಮರೇ ವಿಜಯಿಷ್ಯಸಿ॥</div>
  <div>ಯುದ್ಧಕಾಂಡ ೧೦೫್ಕೃ೩</div>
  <div>ಅಗಸ್ತ್ಯರು ಶ್ರೀರಾಮನಿಗೆ <strong>ಆದಿತ್ಯಹೃದಯ</strong>ವನ್ನು ಉಪದೇಶಿಸುತ್ತಾರೆ.್ಜ್ಝ್ಬ್ಖ = <p>ಲಕ್ಷ್ಮಣನು ಇಂದ್ರಜಿತ್ತನ್ನು ತನ್ನ ಬಾಣದಿಂದ ಸಂಹಾರಮಾಡಿಬಿಡುತ್ತಾನೆ. ಇದರಿಂದ ಅತ್ಯಂತ ದುಃಖಿತನಾದ ರಾವಣನು ಶ್ರೀರಾಮನ ಮೇಲೆ ಘೋರವಾದ ದ್ವಂದ್ವಯುದ್ಧವನ್ನೇ ಪ್ರಾರಂಭಿಸುತ್ತಾನೆ. ಶ್ರೀರಾಮನಿಗೂ ರಾವಣೇಶ್ವರನಿಗೂ ದ್ವಂದ್ವಯುದ್ಧವು ಪ್ರಾರಂಭವಾಗುತ್ತದೆ.</p>್ಜ್ಝ್ಬ್ಖ = <p>ರಾವಣನು ರಥವನ್ನೇರಿ ಯುದ್ಧಮಾಡುತ್ತಿದ್ದಾನೆ. ಆದರೆ ಶ್ರೀರಾಮನು ರಥವಿಲ್ಲದೇ ನೆಲದಮೇಲೆ ನಿಂತುಕೊಂಡೇ ಯುದ್ಧವನ್ನು ಮಾಡುತ್ತಿದ್ದಾನೆ. ಇದನ್ನು ಕಂಡು ದೇವೇಂದ್ರನು ತನ್ನ ಸಾರಥಿಯೊಂದಿಗೆ ತನ್ನ ರಥವನ್ನೇ ಶ್ರೀರಾಮನಿಗೆ ಕಳಿಸಿಕೊಡುತ್ತಾನೆ. ಇಂದ್ರನ ರಥವನ್ನು ಏರಿದವನಾಗಿ ಶ್ರೀರಾಮನು ರಾವಣನೊಂದಿಗೆ ಯುದ್ಧವನ್ನು ಮಾಡುತ್ತಿದ್ದಾನೆ. ರಾಮರಾವಣರಿಬ್ಬರೂ ರಥಗಳನ್ನೇರಿ ದ್ವಂದ್ವಯುದ್ಧವನ್ನು ಮಾಡುತ್ತಿದ್ದಾರೆ. ರಾವಣನ ಸೈನ್ಯವು ಪ್ರಬಲವಾಗಿರುವುದನ್ನು ಕಂಡು ಶ್ರೀರಾಮಚಂದ್ರನಿಗೆ ಸ್ವಲ್ಪ ಭಯವುಂಟಾಗುತ್ತದೆ. ಆಯಾಸಗೊಂಡವನಂತೆ ಶ್ರೀರಾಮನು ಬಳಲಿಬಿಟ್ಟಿರುವುದನ್ನು ಕಂಡು ಅಗಸ್ತ್ಯ ಮಹರ್ಷಿಗಳು ಶ್ರೀರಾಮನಿಗೆ <strong>ಆದಿತ್ಯಹೃದಯ</strong> ಸ್ತೋತ್ರವನ್ನು ರಣರಂಗದಲ್ಲಿಯೇ ಉಪದೇಶಿಸುತ್ತಾರೆ.</p>್ಜ್ಝ್ಬ್ಖ = <p>ರಾಮನೆ, ಮಗೂ ಶ್ರೀರಾಮನೇ, ನಾನು ನಿನಗೆ ಅತ್ಯಂತ ರಹಸ್ಯವಾದ <strong>ಆದಿತ್ಯಹೃದಯ</strong> ಸ್ತೋತ್ರವನ್ನು ಉಪದೇಶಿಸುತ್ತೇನೆ. ಇದರಿಂದ ನೀನು, ಮಗೂ, ಎಲ್ಲಾ ಶತ್ರುಗಳನ್ನೂ ಸಂಪೂರ್ಣವಾಗಿ ಸೋಲಿಸಿಬಿಡುತ್ತೀಯೆ.</p></div>
  <div>ಆದಿತ್ಯಹೃದಯಂ ಪುಣ್ಯಂ ಸರ್ವಶತ್ರುವಿನಾಶನಮ್।<br/>ಜಯಾವಹಂ ಜಪೇನ್ನಿತ್ಯಮ್ ಅಕ್ಷಯ್ಯಂ ಪರಮಂ ಶಿವಮ್॥</div>
  <div><span class="en">105-4</span>್ಜ್ಝ್ಬ್ಖ = <p>ಈ ಆದಿತ್ಯಹೃದಯಸ್ತೋತ್ರವು ಸಕಲಶತ್ರುಗಳನ್ನೂ ನಾಶಮಾಡಿಬಿಡುತ್ತದೆ. ಇದು ಜಯವನ್ನು ತಂದುಕೊಡುತ್ತದೆ, ಶಾಶ್ವತವಾದದ್ದು , ಮಂಗಳಕರವಾದದ್ದು, ಇದನ್ನು ಪ್ರತಿಯೊಬ್ಬನೂ ಪ್ರತಿದಿನವೂ ಜಪಿಸಬೇಕು. ಆದಿತ್ಯನೆಂದರೆ ಗ್ರಹರಾಜ, ಪ್ರತ್ಯಕ್ಷದೇವತೆ; ಆದಿತ್ಯನನ್ನು ಕುರಿತು ಮಾಡಿರುವ ಸ್ತೋತ್ರವೇ <strong>ಆದಿತ್ಯಹೃದಯ ಸ್ತೋತ್ರ</strong>.್ಜ್ಝ್ಬ್ಖ = ಇದರ ಪಾರಾಯಣದಿಂದ ಆರೋಗ್ಯವೂ ಐಶ್ವರ್ಯವೂ ಉಂಟಾಗುತ್ತದೆ.</p></div>
  <div><strong><span class="en">35.</span></strong> ಶ್ರೀರಾಮನ ದೊಡ್ಡಗುಣ</div>
  <div>ಮರಣಾಂತಾನಿ ವೈರಾಣಿ ನಿರ್ವೃತ್ತಂ ನಃ ಪ್ರಯೋಜನಮ್।<br/>ಕ್ರಿಯತಾಮಸ್ಯ ಸಂಸ್ಕಾರೋ ಮಮಾಪ್ಯೇಷಃ ಯಥಾ ತವ॥</div>
  <div>ಯುದ್ಧಕಾಂಡ ೧೦೯್ಕೃ೨೫</div>
  <div>
    <p>ಶ್ರೀರಾಮನು ವಿಭೀಷಣನಿಗೆ ಹೇಳಿದ ಮಾತುಗಳು.</p>
  </div>
  <div>
    <p>ದ್ವೇಷವು ಮರಣದವರೆಗೆ ಮಾತ್ರ. ಇದೀಗ ನಮ್ಮ ಕೆಲಸವು ಮುಗಿಯಿತು. ನಮ್ಮ ಕಾರ್ಯವು ಸಿದ್ಧಿಸಿತು. ವಿಭೀಷಣನೇ, ನೀನೀಗ ರಾವಣನಿಗೆ ಸಂಸ್ಕಾರವನ್ನು ಮಾಡು. ರಾವಣನು ನಿನಗೆ ಹೇಗೆ ಅಣ್ಣನೋ, ನನಗೂ ಹಾಗೇ ಅಣ್ಣನಂತೆ.</p>
    <p>ಅಗಸ್ತ್ಯರಿಂದ ಉಪದೇಶಿಸಲ್ಪಟ್ಟ<strong> ಆದಿತ್ಯಹೃದಯ</strong> ಸ್ತೋತ್ರವನ್ನು ಶ್ರೀರಾಮನು ಪುರಶ್ಚರಣೆಮಾಡಿ ಸೂರ್ಯನ ಅನುಗ್ರಹದಿಂದ ವಿಶೇಷಶಕ್ತಿಯನ್ನು ಪಡೆದುಕೊಂಡಿರುತ್ತಾನೆ. ಅನಂತರ ರಾವಣನೊಂದಿಗೆ ಶ್ರೀರಾಮನು ಯುದ್ಧವನ್ನು ಮಾಡಿ ರಾವಣನನ್ನು ಸಂಹರಿಸಿದ್ದಾನೆ. ಶ್ರೀರಾಮನ ಬಾಣದಿಂದ ಕತ್ತರಿಸಲ್ಪಟ್ಟು ರಾವಣನ ದಶಶಿರಗಳೂ ನೆಲಕ್ಕೆ ಉರುಳಿಬಿದ್ದಿರುತ್ತವೆ. ಅಂತೂ ರಾವಣನು ಹತನಾದನು.</p>
    <p>ದುಷ್ಟಶಕ್ತಿಯು ನಾಶವಾದದ್ದನ್ನು ಕಂಡು ದೇವತೆಗಳಿಗೆಲ್ಲ ಸಂತೋಷವಾಗಿರುತ್ತದೆ. ಸುಗ್ರೀವ, ಅಂಗದ, ಹನುಮಂತ, ಲಕ್ಷ್ಮಣ—ಎಲ್ಲರಿಗೂ ಸಂತೋಷವಾಗುತ್ತದೆ. ಆದರೆ ವಿಭೀಷಣನಿಗೆ ಮಾತ್ರ ತನ್ನ ಅಗ್ರಜನು ಹತನಾದದ್ದನ್ನು ಕಂಡು ತುಂಬಾ ದುಃಖವಾಗಿರುತ್ತದೆ.</p>
  </div>
  <div>ಭ್ರಾತರಂ ನಿಹತಂ ದೃಷ್ಟ್ವಾ ಶಯಾನಂ ನಿರ್ಜಿತಂ ರಣೇ।<br/>ಶೋಕವೇಗಪರೀತಾತ್ಮಾ ವಿಲಲಾಪ ವಿಭೀಷಣಃ॥</div>
  <div>ಯುದ್ಧಕಾಂಡ ೧೦೯್ಕೃ೧ಅಣ್ಣನು ಸತ್ತುಬಿದ್ದಿರುವುದನ್ನು ಕಂಡು ವಿಭೀಷಣನು ದುಃಖಿತನಾಗಿ ಗೋಳಾಡುತ್ತಿದ್ದಾನೆ. ಆಗ ಶ್ರೀರಾಮನು ವಿಭೀಷಣನಿಗೆ ಸಾಂತ್ವನದ ಮಾತುಗಳಿಂದ ಸಮಾಧಾನವನ್ನು ತಂದುಕೊಡುತ್ತಾನೆ. ರಾವಣನ ಅಂತ್ಯಸಂಸ್ಕಾರವನ್ನು ಮಾಡುವಂತೆ ಶ್ರೀರಾಮನು ವಿಭೀಷಣನಿಗೆ ಉಪದೇಶಿಸುತ್ತಾನೆ. ಬದುಕಿರುವಾಗ ಮಾತ್ರವೇ ವೈರ ದ್ವೇಷಗಳು. ಮೃತನಾದಮೇಲೆ ಅವನನ್ನು ದ್ವೇಷಿಸಬಾರದು. ಈಗ ರಾವಣನು ಸತ್ತುಬಿದ್ದಿದ್ದಾನೆ. ಇನ್ನು ನಮಗೆ ಅವನ ಮೇಲೆ ವೈರವಾಗಲೀ ದ್ವೇಷವಾಗಲೀ ಇಲ್ಲ. ಆದ್ದರಿಂದ ವಿಭೀಷಣನೇ, ಇನ್ನು ನೀನು ದ್ವೇಷವನ್ನು ಬಿಟ್ಟು ಅಣ್ಣನ ಪ್ರೇತಸಂಸ್ಕಾರವನ್ನು ಮಾಡು. ನಿನಗೆ ಹೇಗೋ ನನಗೂ ರಾವಣನು ಅಣ್ಣನಂತೆಯೇ ಎಂದು ಶ್ರೀರಾಮನು ವಿಭೀಷಣನಿಗೆ ಹೇಳಿದನು.</div>
  <div>
    <p><strong><span class="en">36.</span></strong> ಸೀತೆಯ ಪಾತಿವ್ರತ್ಯಪ್ರತಿಜ್ಞಾ!</p>
  </div>
  <div>ಯಥಾ ಮಾಂ ಶುದ್ಧಚಾರಿತ್ರಾಂ ದುಷ್ಟಾಂ ಜಾನಾತಿ ರಾಘವಃ।<br/>ತಥಾ ಲೋಕಸ್ಯ ಸಾಕ್ಷೀ ಮಾಂ ಸರ್ವತಃ ಪಾತು ಪಾವಕಃ॥</div>
  <div>ಕರ್ಮಣಾ ಮನಸಾ ವಾಚಾ ಯಥಾ ನಾತಿಚರಾಮ್ಯಹಮ್।<br/>ರಾಘವಂ ಸರ್ವಧರ್ಮಜ್ಞಂ ತಥಾ ಮಾಂ ಪಾತು ಪಾವಕಃ॥</div>
  <div>ಯುದ್ಧಕಾಂಡ <span class="en">116-25,</span> ೨೬</div>
  <div>
    <p>ಅಗ್ನಿಕುಂಡದಲ್ಲಿ ಬೀಳುವಾಗ ಸೀತೆಯು ಅಗ್ನಿಗೆ ಹೇಳಿದ ಮಾತುಗಳು.</p>
    <p>ವಿಭೀಷಣನು ಶ್ರೀರಾಮನ ಅಪ್ಪಣೆಯಂತೆ ರಾವಣನ ಶವಸಂಸ್ಕಾರವನ್ನು ಮಾಡಿದ್ದಾನೆ. ಶ್ರೀರಾಮನು ವಿಭೀಷಣನಿಗೆ ಲಂಕಾಪಟ್ಟಣದ ಪಟ್ಟವನ್ನು ಕಟ್ಟಿ ಅಭಿಷೇಕವನ್ನು ಮಾಡಿದ್ದಾನೆ. ಅನಂತರ ಶ್ರೀರಾಮನು ಹನುಮಂತನ ಮೂಲಕ ಸೀತಾದೇವಿಗೆ ಎಲ್ಲ ವಿಷಯಗಳನ್ನೂ ತಿಳಿಸುತ್ತಾನೆ. ಅನಂತರ ಶ್ರೀರಾಮನ ಆಜ್ಞೆಯಂತೆ ವಿಭೀಷಣನು ಸೀತಾದೇವಿಯನ್ನು ಕರೆತಂದು ಶ್ರೀರಾಮನ ಮುಂದೆ ನಿಲ್ಲಿಸುತ್ತಾನೆ. ಸೀತೆಯು ತನ್ನ ಪ್ರಿಯತಮನಾದ ಶ್ರೀರಾಮನ ಮುಖವನ್ನು ಸಂತೋಷದಿಂದ ನೋಡುತ್ತಾಳೆ.</p>
    <p>ಆದರೆ ಶ್ರೀರಾಮನು ಸೀತೆಯನ್ನು ಕಂಡು ಅಷ್ಟೇನೂ ಆನಂದದಿಂದ ಮಾತನಾಡಿಸಲಿಲ್ಲ. ಸೀತೆಯ ಚಾರಿತ್ರ್ಯದ ಬಗ್ಗೆ ಶ್ರೀರಾಮನಿಗೆ ಸಂದೇಹವು ಉಂಟಾಗಿದ್ದರಿಂದ ಶ್ರೀರಾಮನು ಸೀತೆಗೆ ಹೀಗೆ ಹೇಳುತ್ತಾನೆ: “ನನಗೆ ನಿನ್ನ ಚಾರಿತ್ರ್ಯದ ಬಗ್ಗೆ ಸಂಶಯವು ಉಂಟಾಗಿದೆ. ಆದ್ದರಿಂದ ನಾನು ನಿನ್ನನ್ನು ಸ್ವೀಕರಿಸಲಾರೆ: ನೀನು ಎಲ್ಲಿಗೆ ಬೇಕಾದರೂ ಹೋಗಬಹುದು”.</p>
    <p>ಶ್ರೀರಾಮನು ಹೀಗೆ ಹೇಳಬಹುದೆಂದು ಸೀತೆಯು ಕನಸಿನಲ್ಲಿಯೂ ನಿರೀಕ್ಷಿಸಿರಲಿಲ್ಲ. ಆದರೆ ಶ್ರೀರಾಮನ ಈ ಕಹಿಯಾದ ಮಾತುಗಳಿಂದ ಅತ್ಯಂತ ದುಃಖಿತಳಾದ ಸೀತೆಯು ಯಜ್ಞಕುಂಡದಲ್ಲಿ ತನ್ನನ್ನು ಸಮರ್ಪಿಸಿಬಿಡುತ್ತಾಳೆ. ಆ ಸಮಯದಲ್ಲಿ ಸೀತಾದೇವಿಯು ಈ ಮೇಲಿನ ಮಾತುಗಳನ್ನು ಹೇಳುತ್ತಾಳೆ.</p>
    <p>“ನಾನು ಶುದ್ಧಚಾರಿತ್ರ್ಯದವಳೆಂದು ರಾಘವನು ಭಾವಿಸಿದಾಗ ಸರ್ವಲೋಕಸಾಕ್ಷಿಯಾದ ಅಗ್ನಿಯು ನನ್ನನ್ನು ಸಂಪೂರ್ಣವಾಗಿ ಕಾಪಾಡಲಿ. ನಾನು ಶ್ರೀರಾಮನನ್ನು ಬಿಟ್ಟು ಕರ್ಮದಿಂದ ಮನಸ್ಸಿನಿಂದ ವಾಕ್ಕಿನಿಂದ ಪರಪುರುಷನನ್ನು ಎಂದೆಂದಿಗೂ ಸ್ಮರಿಸಿಲ್ಲ ಎನ್ನುವುದು ಸತ್ಯವಾದರೆ ನನ್ನನ್ನು ಅಗ್ನಿಯು ಕಾಪಾಡಲಿ”.</p>
    <p>ಸತ್ಯವಂತರಾಗಿ ಪತಿವ್ರತೆಯರಾಗಿ ಧರ್ಮನಿಷ್ಠರಾಗಿ ಬಾಳುವವರಿಗೆ ಬೆಂಕಿಯಿಂದಲೂ ಭಯವೆಂಬುದೇ ಇಲ್ಲ.</p>
    <p>ಇದಲ್ಲವೇ, ಭಾರತೀಯ ಸಂಸ್ಕೃತಿಯಲ್ಲಿ ಪಾತಿವ್ರತ್ಯ ಎಂದರೆ?</p>
  </div>
  <div><strong><span class="en">37.</span></strong> ಸೀತೆಯು ಅಗ್ನಿಯಿಂದ ಪರಿಶುದ್ಧಳು</div>
  <div>ಅಬ್ರವೀತ್ತು ತದಾ ರಾಮಂ ಸಾಕ್ಷೀ ಲೋಕಸ್ಯ ಪಾವಕಃ।<br/>ಏಷಾ ತೇ ರಾಮ ವೈದೇಹೀ ಪಾಪಮಸ್ಯಾಂ ನ ವಿದ್ಯತೇ॥</div>
  <div>ನೈವ ವಾಚಾ ನ ಮನಸಾ ನೈವ ಬುದ್ಧ್ಯಾ ನ ಚಕ್ಷುಷಾ।<br/>ಸುವೃತ್ತಾ ವೃತ್ತಶೌಟೀರ್ಯಂ ನ ತ್ವಾಮತ್ಯಚರತ್ ಶುಭಾ॥</div>
  <div>ಯುದ್ಧಕಾಂಡ <span class="en">118-5,</span> ೬</div>
  <div>
    <p>ಅಗ್ನಿಕುಂಡದಿಂದ ಎದ್ದುಬಂದು ಲೋಕಸಾಕ್ಷಿಯಾದ ಅಗ್ನಿದೇವನು ಶ್ರೀರಾಮನಿಗೆ ಹೇಳಿದ ಮಾತುಗಳು.</p>
  </div>
  <div>
    <p>ಶ್ರೀರಾಮನೇ, ಈ ಸೀತೆಯು ದೇಹಾಭಿಮಾನರಹಿತಳೂ ಪಾಪರಹಿತಳೂ ಆಗಿದ್ದಾಳೆ. ಇವಳಲ್ಲಿ ಪಾಪದ ಲವಲೇಶವೂ ಇರುವುದಿಲ್ಲ. ವಾಕ್ಕಿನಿಂದಾಗಲೀ ಮನಸ್ಸಿನಿಂದಾಗಲೀ ಬುದ್ಧಿಯಿಂದಾಗಲೀ ಅಥವಾ ಇಂದ್ರಿಯಗಳಿಂದಾಗಲೀ ಇವಳು ನಿನ್ನನ್ನು ಬಿಟ್ಟು ಪರಪುರುಷನನ್ನು ಮುಟ್ಟಿರುವುದಿಲ್ಲ. ಸೀತೆಯು ತನ್ನ ಚಾರಿತ್ರ್ಯದಿಂದ ಸದಾ ಶುದ್ಧಳೂ ಪರಿಶುದ್ಧಳೂ ಆಗಿರುತ್ತಾಳೆ.</p>
    <p>ಶ್ರೀರಾಮನಿಂದ ತಿರಸ್ಕೃತಳಾದ ಬಳಿಕ ಸೀತಾದೇವಿಯು ಅಗ್ನಿಕುಂಡದಲ್ಲಿ ಬಿದ್ದುಬಿಡುತ್ತಾಳೆ. ಆ ಸಮಯದಲ್ಲಿ ಶ್ರೀರಾಮನ ಪಕ್ಕದಲ್ಲಿ ದೇವತೆಗಳೆಲ್ಲರೂ ಬಂದು ಶ್ರೀರಾಮನಿಗೆ ‘ನೀನು ಕೇವಲ ಮಾನವನಲ್ಲ , ನೀನು ಭಗವಂತನೇ’ ಎಂದು ತಿಳಿಸುತ್ತಾರೆ. ಇದೇ ಸಮಯದಲ್ಲಿ ಚತುರ್ಮುಖಬ್ರಹ್ಮದೇವನೂ ಬಂದು ಶ್ರೀರಾಮಚಂದ್ರನಿಗೆ ಹೀಗೆ ಹೇಳುತ್ತಾನೆ:</p>
  </div>
  <div><p>ಭವಾನ್ ನಾರಾಯಣೋ ದೇವಃ ಶ್ರೀಮಾನ್ ಚಕ್ರಾಯುಧಃ ಪ್ರಭುಃ</p>್ಜ್ಝ್ಬ್ಖ = ಶ್ರೀರಾಮನೆ, ನೀನು ಸುದರ್ಶನಚಕ್ರಧಾರಿಯಾದ ಶ್ರೀಮನ್ನಾರಾಯಣನೇ ಆಗಿದ್ದೀಯೆ. ದೇವಾಧಿದೇವತೆಗಳೆಲ್ಲರೂ ನೋಡುತ್ತಿರುವಂತೆಯೇ ಸೀತೆಯು ಅಗ್ನಿಕುಂಡವನ್ನು ಪ್ರವೇಶಿಸಿಯೇ ಬಿಡುತ್ತಾಳೆ. ತನ್ನ ಚಾರಿತ್ರ್ಯದ ಬಗ್ಗೆ , ಪಾತಿವ್ರತ್ಯದ ಬಗ್ಗೆ ಸೀತಾದೇವಿಗೆ ಪೂರ್ಣವಿಶ್ವಾಸವಿದ್ದದ್ದರಿಂದ ಅವಳನ್ನು ಅಗ್ನಿಯು ಸ್ವಲ್ಪವೂ ಸುಡಲಿಲ್ಲ. ಸರ್ವಜ್ಞನೂ ಸರ್ವಲೋಕಸಾಕ್ಷಿಯೂ ಆದ ಯಜ್ಞೇಶ್ವರನಿಗೆ ಸೀತಾದೇವಿಯು ಪರಿಶುದ್ಧಳೆಂದು ತಿಳಿದುಬರುತ್ತದೆ. ಆಗ ಯಜ್ಞೇಶ್ವರನು ಸೀತೆಯನ್ನು ತನ್ನ ಕೈಗಳಿಂದ ಎತ್ತಿಕೊಂಡು, ಅಗ್ನಿಕುಂಡದಿಂದ ಮೇಲಕ್ಕೆ ಎದ್ದುಬಂದು ಶ್ರೀರಾಮನಿಗೆ ಸೀತೆಯನ್ನು ಅರ್ಪಿಸುತ್ತಾ ಈ ಮೇಲಿನ ಮಾತುಗಳನ್ನು ಆಡುತ್ತಾನೆ. ಸೀತೆಯ ಪಾತಿವ್ರತ್ಯವು ಅಗ್ನಿಯಿಂದಲೂ ಪರಿಶೋಧಿಸಲ್ಪಟ್ಟಿತು. ಹೀಗೆ ಅಗ್ನಿಯಿಂದ ಪರಿಶುದ್ಧಳಾದ ಸೀತಾದೇವಿಯ ಪಾತಿವ್ರತ್ಯದ ಮಹಿಮೆಯು ಜಗತ್ತಿಗೇ ತಿಳಿಯುವಂತಾಯಿತು.</div>
  <div>
    <p><strong><span class="en">38.</span></strong> ಭರತನ ಕರ್ತವ್ಯನಿಷ್ಠೆ!</p>
  </div>
  <div>ಪೂಜಿತಾ ಮಾಮಿಕಾ ಮಾತಾ ದತ್ತಂ ರಾಜ್ಯಮಿದಂ ತವ।<br/>ತದ್ ದದಾಮಿ ಪುನಸ್ತುಭ್ಯಂ ಯಥಾ ತ್ವಮದದಾ ಮಮ॥</div>
  <div>ಯುದ್ಧಕಾಂಡ ೧೨೮್ಕೃ೨</div>
  <div>
    <p>ಶ್ರೀರಾಮನಿಗೆ ಭರತನು ಹೇಳಿದ ಮಾತುಗಳಿವು.</p>
  </div>
  <div>
    <p>ಶ್ರೀರಾಮನೆ, ನನ್ನ ತಾಯಿಯನ್ನು ನಾನು ಗೌರವದಿಂದ ನೋಡಿಕೊಂಡಿದ್ದೇನೆ; ನಿನ್ನ ರಾಜ್ಯವನ್ನು ನಿನಗೇ ನಾನು ಈಗ ವಾಪಸ್ಸು ಕೊಡುತ್ತಿದ್ದೇನೆ.</p>
    <p>ಅಗ್ನಿಯಿಂದ ಶುದ್ಧಳಾದ ಸೀತಾದೇವಿಯನ್ನು ಶ್ರೀರಾಮನು ಸ್ವೀಕರಿಸುತ್ತಾನೆ. ಸಂತುಷ್ಟನಾದ ದೇವೇಂದ್ರನು ಮೃತರಾಗಿದ್ದ ಕಪಿಗಳನ್ನೆಲ್ಲ ಬದುಕಿಸಿಬಿಡುತ್ತಾನೆ. ಅನಂತರ ಶ್ರೀರಾಮನು ಸೀತಾಸಮೇತನಾಗಿ ಅಯೋಧ್ಯಾ ಕಡೆಗೆ ಹೊರಡಲು ಸಿದ್ಧನಾಗುತ್ತಾನೆ. ಆಗ ವಿಭೀಷಣನು ಪುಷ್ಪಕವಿಮಾನವನ್ನು ಸಿದ್ಧಪಡಿಸುತ್ತಾನೆ. ಕಪಿಸೈನ್ಯಸಮೇತನಾಗಿ, ವಿಭೀಷಣನೊಂದಿಗೆ ಶ್ರೀರಾಮಚಂದ್ರನು ಭರದ್ವಾಜಮಹರ್ಷಿಗಳ ಆಶ್ರಮದಲ್ಲಿ ಒಂದು ರಾತ್ರಿ ವಾಸವಾಗಿದ್ದು, ಭರದ್ವಾಜಮಹರ್ಷಿಗಳಿಂದ ವರಗಳನ್ನು ಪಡೆದುಕೊಳ್ಳುತ್ತಾನೆ. ಮಾರನೆಯ ದಿನ ಅಲ್ಲಿಂದ ಶ್ರೀರಾಮನು ಅಯೋಧ್ಯೆಯ ಕಡೆಗೆ ಹೊರಡುತ್ತಾನೆ.</p>
    <p>ಆಂಜನೇಯನ ಮುಖಾಂತರ ಶ್ರೀರಾಮನು ಭರತನಿಗೆ ಸಂದೇಶವನ್ನು ಕಳಿಸಿಕೊಡುತ್ತಾನೆ. ಸಂತೋಷದಿಂದ ಭರತನು ಶ್ರೀರಾಮನನ್ನು ಸ್ವಾಗತಿಸಲು ಸಕಲ ಏರ್ಪಾಡುಗಳನ್ನೂ ಮಾಡುತ್ತಾನೆ. ಅಯೋಧ್ಯಾನಗರಿಯನ್ನು ತಳಿರುತೋರಣಗಳಿಂದಲೂ ಬಣ್ಣದ ದೀಪಗಳಿಂದಲೂ ಭರತನು ಸಿಂಗರಿಸಿರುತ್ತಾನೆ. ಶ್ರೀರಾಮಚಂದ್ರನು ಪರಿವಾರಸಮೇತನಾಗಿ ಪುಷ್ಪಕವಿಮಾನದಲ್ಲಿ ಅಯೋಧ್ಯೆಗೆ ಬಂದೇ ಬಿಡುತ್ತಾನೆ. ಶ್ರೀರಾಮನನ್ನು ನೋಡಿ ಭರತನಿಗೆ ಪರಮಾನಂದವಾಗುತ್ತದೆ. ಆಗ ಶ್ರೀರಾಮನ ಪಾದಗಳಿಗೆರಗಿ ಭರತನು ಶ್ರೀರಾಮನಿಗೆ ಮೊಟ್ಟಮೊದಲು ಈ ಮೇಲಿನ ಮಾತುಗಳನ್ನು ಹೇಳುತ್ತಾನೆ: “ನನ್ನ ತಾಯಿ ಕೈಕೇಯಿ ಯನ್ನು ಪ್ರೀತಿಯಿಂದ ನೋಡಿಕೊಂಡಿದ್ದೇನೆ; ನೀನು ನನಗೆ ವಹಿಸಿದ್ದ ರಾಜ್ಯಭಾರವನ್ನು ನಿನಗೇ ಈಗ ವಾಪಸ್ಸು ಕೊಡುತ್ತಿದ್ದೇನೆ; ಶ್ರೀರಾಮನೇ, ನಿನಗೆ ನಮಸ್ಕಾರ; ನೀನೇ ಇನ್ನುಮುಂದೆ ಅಯೋಧ್ಯಾ ನಗರಿಗೆ ಮಹಾರಾಜನಾಗಿದ್ದೀಯೆ”.</p>
    <p>ಭರತನು ಎಂಥಾ ಸತ್ಯಸಂಧ! ಎಂಥಾ ಕರ್ತವ್ಯನಿಷ್ಠ! ಹದಿನಾಲ್ಕೂ ವರ್ಷಗಳ ಕಾಲ ಭರತನೂ ಶ್ರೀರಾಮನಂತೆಯೇ ಜಟಾಧಾರಿಯಾಗಿದ್ದುಕೊಂಡು ರಾಜ್ಯಭಾರಮಾಡಿರುತ್ತಾನೆ. ಶ್ರೀರಾಮನು ಬಂದಕೂಡಲೇ ಅವನಿಗೆ ರಾಜ್ಯವನ್ನು ಪೂರ್ಣವಾಗಿ ವಹಿಸಿಕೊಟ್ಟನು!</p>
  </div>
  <div><strong><span class="en">39.</span></strong> ಶ್ರೀರಾಮಪಟ್ಟಾಭಿಷೇಕ</div>
  <div>ತತಃ ಸ ಪ್ರಯತೋ ವೃದ್ಧೋ ವಸಿಷ್ಠೋ ಬ್ರಾಹ್ಮಣೈಃ ಸಹ।<br/>ರಾಮಂ ರತ್ನಮಯೇ ಪೀಠೇ ಸಸೀತಂ ಸಂನ್ಯವೇಶಯತ್॥</div>
  <div>ಅಭ್ಯಷಿಂಚನ್ ನರವ್ಯಾಘ್ರಂ ಪ್ರಸನ್ನೇನ ಸುಗಂಧಿನಾ।<br/>ಸಲಿಲೇನ ಸಹಸ್ರಾಕ್ಷಂ ವಸವೋ ವಾಸವಂ ಯಥಾ॥</div>
  <div>
    <p>ಯುದ್ಧಕಾಂಡ <span class="en">128-59,</span> ೬೧ಭರತನು ಶ್ರೀರಾಮನಿಗೆ ರಾಜ್ಯಭಾರವನ್ನು ಸಂತೋಷವಾಗಿ ವಾಪಸ್ಸು ಕೊಡುತ್ತಾನೆ. ಅನಂತರ ಶ್ರೀರಾಮನ ಪಟ್ಟಾಭಿಷೇಕಕ್ಕಾಗಿ ಭರತನು ಸಕಲ ಸಿದ್ಧತೆಗಳನ್ನೂ ಮಾಡುತ್ತಾನೆ. ಸುಗ್ರೀವನು ಕಪಿಗಳನ್ನು ದಿಕ್ಕುದಿಕ್ಕುಗಳಿಗೆ ಕಳಿಸಿ ನೂರಾರು ನದಿಗಳಿಂದಲೂ ಸಾಗರಗಳಿಂದಲೂ ರತ್ನದ ಕಲಶಗಳಿಂದ ಪವಿತ್ರವಾದ ತೀರ್ಥಗಳನ್ನು ತರಿಸುತ್ತಾನೆ. ಹನುಮಂತ, ಜಾಂಬವಂತ, ಅಂಗದ, ವಿಭೀಷಣ—ಎಲ್ಲರೂ ಶ್ರೀರಾಮನ ಪಟ್ಟಾಭಿಷೇಕವನ್ನು ವೀಕ್ಷಿಸುವುದಕ್ಕಾಗಿ ಕಾತುರರಾಗಿದ್ದಾರೆ. ಸರಿ, ಇನ್ನೇನು ಶ್ರೀರಾಮನ ಪಟ್ಟಾಭಿಷೇಕವು ಪ್ರಾರಂಭವಾಗುವುದರಲ್ಲಿದೆ.</p>
    <p>ವಯೋವೃದ್ಧರೂ ಶಾಸ್ತ್ರವೃದ್ಧರೂ ವಂಶಪುರೋಹಿತರೂ ಆಗಿರುವ ವಸಿಷ್ಠಮಹರ್ಷಿಗಳು ಬ್ರಾಹ್ಮಣರ ಜೊತೆಯಲ್ಲಿ ಸೇರಿಕೊಂಡು ಶ್ರೀರಾಮ ಮತ್ತು ಸೀತೆಯರನ್ನು ರತ್ನಮಯವಾದ ಪೀಠದಲ್ಲಿ ಕುಳ್ಳಿರಿಸುತ್ತಾರೆ. ಆಗ</p>
  </div>
  <div>ವಸಿಷ್ಠೋ ವಾಮದೇವಶ್ಚ ಜಾಬಾಲಿರಥ ಕಾಶ್ಯಪಃ।<br/>ಕಾತ್ಯಾಯನಃ ಸುಯಜ್ಞಶ್ಚ ಗೌತಮೋ ವಿಜಯಸ್ತಥಾ॥<br/>ಅಭ್ಯಷಿಂಚನ್ ನರವ್ಯಾಘ್ರಂ ಪ್ರಸನ್ನೇನ ಸುಗಂಧಿನಾ॥</div>
  <div>೧೨೮್ಕೃ೬೦</div>
  <div><p>ವಸಿಷ್ಠ, ವಾಮದೇವ, ಜಾಬಾಲಿ, ಕಾಶ್ಯಪ, ಕಾತ್ಯಾಯನ, ಸುಯಜ್ಞ , ಗೌತಮ, ವಿಜಯ ಮುಂತಾದ ಅನೇಕ ಋಷಿಗಳು ಸೇರಿಕೊಂಡು ಶ್ರೀರಾಮ ಹಾಗೂ ಸೀತೆಯರಿಗೆ ಅಭಿಷೇಕವನ್ನು ಮಾಡುತ್ತಾರೆ.</p>ಪ್ರಜೆಗಳೆಲ್ಲರೂ ಶ್ರೀರಾಮನ ಪಟ್ಟಾಭಿಷೇಕವನ್ನು ಕಣ್ಣುತುಂಬಾ ನೋಡಿ ಸಂತೋಷಪಡುತ್ತಾರೆ. ಶ್ರೀರಾಮನ ಪಟ್ಟಾಭಿಷೇಕವನ್ನು ನೋಡುತ್ತಿದ್ದರೆ ದೇವತೆಗಳು ಇಂದ್ರನಿಗೆ ಅಭಿಷೇಕವನ್ನು ಮಾಡುತ್ತಿದ್ದಂತೆಯೇ ಭಾಸವಾಗುತ್ತಿತ್ತು. ಶ್ರೀರಾಮನು ತನ್ನ ಪಟ್ಟಾಭಿಷೇಕಕ್ಕೆ ಬಂದಿದ್ದ ಎಲ್ಲರಿಗೂ ಸೂಕ್ತವಾದ ಉಡುಗೊರೆಗಳನ್ನು ಕೊಡುತ್ತಾನೆ. ಬಂದಿದ್ದವರೆಲ್ಲರೂ ಸಂತೋಷದಿಂದ ಆನಂದದಿಂದ ಸಂತೃಪ್ತರಾಗಿ ವಾಪಸ್ಸಾದರು. ಶ್ರೀರಾಮನ ಪಟ್ಟಾಭಿಷೇಕದಿಂದ ಸಕಲ ಪ್ರಜೆಗಳಿಗೂ ಸಕಲಪ್ರಾಣಿಗಳಿಗೂ ಸಂತೋಷವಾಯಿತು.</div>
  <div><strong><span class="en">40.</span></strong> ಶ್ರೀರಾಮರಾಜ್ಯದ ಮಹಿಮೆ!</div>
  <div>ರಾಘವಶ್ಚಾಪಿ ಧರ್ಮಾತ್ಮಾ ಪ್ರಾಪ್ಯ ರಾಜ್ಯಮನುತ್ತಮಮ್।<br/>ಈಜೇ ಬಹುವಿಧೈರ್ಯಜ್ಞೈಃ ಸಸುಹೃದ್ ಜ್ಞಾತಿಬಾಂಧವಃ॥</div>
  <div>ಆಸನ್ ವರ್ಷಸಹಸ್ರಾಣಿ ತಥಾ ಪುತ್ರಸಹಸ್ರಿಣಃ<strong>।</strong></div>
  <div>ನಿರಾಮಯಾ ವಿಶೋಕಾಶ್ಚ ರಾಮೇ ರಾಜ್ಯಂ ಪ್ರಶಾಸತಿ॥<br/>ರಾಮೋ ರಾಮೋ ರಾಮ ಇತಿ ಪ್ರಜಾನಾಮಭವನ್ ಕಥಾಃ<br/>ರಾಮಭೂತಂ ಜಗದಭೂತ್ ರಾಮೇ ರಾಜ್ಯಂ ಪ್ರಶಾಸತಿ॥</div>
  <div>ದಶವರ್ಷಸಹಸ್ರಾಣಿ ದಶವರ್ಷಶತಾನಿ ಚ।<br/>ಭ್ರಾತೃಭಿಃ ಸಹಿತಃ ಶ್ರೀಮಾನ್ ರಾಮೋ ರಾಜ್ಯಮಕಾರಯತ್॥</div>
  <div>
    <p>ಯುದ್ಧಕಾಂಡ <span class="en">128-97,</span> <span class="en">101</span>, <span class="en">102,</span> ೧೦೬ರಾಘವನು ರಾಜ್ಯವನ್ನು ಹೊಂದಿದವನಾಗಿ ಧರ್ಮದಿಂದ ರಾಜ್ಯಭಾರವನ್ನುಮಾಡಿದನು. ಶ್ರೀರಾಮಚಂದ್ರನು ಸ್ನೇಹಿತರಿಂದಲೂ, ಜ್ಞಾತಿಗಳಿಂದಲೂ, ಬಾಂಧವರಿಂದಲೂ ಕೂಡಿಕೊಂಡವನಾಗಿ ಅನೇಕವಿಧವಾದ ಯಜ್ಞಯಾಗಾನುಷ್ಠಾನಗಳನ್ನು ಮಾಡಿದನು. ಶ್ರೀರಾಮನು ರಾಜ್ಯಭಾರವನ್ನು ಮಾಡುತ್ತಿದ್ದಾಗ ಪ್ರಜೆಗಳೆಲ್ಲರೂ ರೋಗರಹಿತರಾಗಿ ಶೋಕರಹಿತರಾಗಿ ಆನಂದವಾಗಿದ್ದರು. ಪ್ರಜೆಗಳೆಲ್ಲರೂ ಯಾವಾಗಲೂ ರಾಮ ರಾಮ ರಾಮ—ಎಂದು ಶ್ರೀರಾಮನನ್ನೇ ಸ್ಮರಿಸುತ್ತಿದ್ದರು. ರಾಮರಾಜ್ಯದಲ್ಲಿ ಜಗತ್ತೆಲ್ಲವೂ ರಾಮಮಯವಾಗಿತ್ತು. ಎಲ್ಲೆಲ್ಲಿಯೂ ರಾಮನ ಕೀರ್ತನೆ, ರಾಮನ ಸ್ಮರಣೆ, ರಾಮನ ಗುಣಗಾನ, ರಾಮನ ಮಹಿಮೆ, ರಾಮನ ಸ್ತುತಿ, ರಾಮನ ಅನುಸಂಧಾನವೇ ನಡೆಯುತ್ತಿತ್ತು.</p>
    <p>ಶ್ರೀರಾಮಚಂದ್ರನು ತನ್ನ ಸೋದರರಿಂದ ಕೂಡಿಕೊಂಡವನಾಗಿ ಹತ್ತುಸಹಸ್ರ ಮತ್ತು ಹತ್ತುನೂರು ಅಂದರೆ(ಹನ್ನೊಂದು ಸಹಸ್ರ)ವರ್ಷಗಳ ವರೆಗೆ ಧರ್ಮದಿಂದ ಹಾಗೂ ನ್ಯಾಯದಿಂದ ರಾಜ್ಯಭಾರಮಾಡಿದನು.</p>
  </div>
  <div> ಯಃ ಶೃಣೋತಿ ಸದಾ ಲೋಕೇ ನರಃ ಪಾಪಾತ್ ಪ್ರಮುಚ್ಯತೇ।<br/> ಪುತ್ರಕಾಮಶ್ಚ ಪುತ್ರಾನ್ ವೈ ಧನಕಾಮೋ ಧನಾನಿ ಚ।<br/> ಲಭತೇ ಮನುಜೋ ಲೋಕೇ ಶ್ರುತ್ವಾ ರಾಮಾಭಿಷೇಚನಮ್<strong>ಖ್</strong></div>
  <div>
    <p><span class="en">128-108</span>ಶ್ರೀರಾಮಪಟ್ಟಾಭಿಷೇಕದ ಕಥೆಯನ್ನು ಕೇಳುವುದರಿಂದ ಸತ್ ಪುತ್ರರನ್ನೂ ಧನಧಾನ್ಯ ಸುಖ ಆರೋಗ್ಯಸಂಪತ್ತುಗಳನ್ನೂ ಶ್ರೀರಾಮನ ಅನುಗ್ರಹದಿಂದ ಮಾನವನು ಹೊಂದುತ್ತಾನೆ. ಇದರಿಂದ ಶ್ರೀರಾಮನು ಸಂತುಷ್ಟನೂ ಆಗುತ್ತಾನೆ.</p>
    <p>ಶ್ರೀರಾಮನ ವೃತ್ತಾಂತವನ್ನೂ ಶ್ರೀರಾಮಪಟ್ಟಾಭಿಷೇಕದ ವಿವರವನ್ನೂ ರಾಮರಾಜ್ಯದ ಮಹಿಮೆಯನ್ನೂ ಶ್ರದ್ಧೆಯಿಂದ ಕೇಳುವವರಿಗೆ ಶ್ರೀರಾಮನ ಅನುಗ್ರಹದಿಂದ ಪುತ್ರಪೌತ್ರಪ್ರಪೌತ್ರಾದಿ ಸಕಲಸಂಪತ್ತುಗಳೂ ಉಂಟಾಗುತ್ತವೆ.</p>
  </div>
  <div>
    <p><strong><span class="en">41.</span></strong> ಆದಿಕಾವ್ಯದ ಮಹಿಮೆ</p>
  </div>
  <div>ಧರ್ಮ್ಯಂ ಯಶಸ್ಯಮಾಯುಷ್ಯಂ ರಾಜ್ಞಾಂ ಚ ವಿಜಯಾವಹಮ್।<br/>ಆದಿಕಾವ್ಯಮಿದಂ ಚಾರ್ಷಂ ಪುರಾ ವಾಲ್ಮೀಕಿನಾ ಕೃತಮ್॥</div>
  <div> ಕುಟುಂಬವೃದ್ಧಿಂ ಧನಧಾನ್ಯವೃದ್ಧಿಂ<br/> ಸ್ತ್ರಿಯಶ್ಚ ಮುಖ್ಯಾಃ ಸುಖಮುತ್ತಮಂ ಚ।<br/> ಶ್ರುತ್ವಾ ಶುಭಂ ಕಾವ್ಯಮಿದಂ ಮಹಾರ್ಥಂ<br/> ಪ್ರಾಪ್ನೋತಿ ಸರ್ವಾಂ ಭುವಿ ಚಾರ್ಥಸಿದ್ಧಿಮ್॥</div>
  <div>ಆಯುಷ್ಯಮಾರೋಗ್ಯಕರಂ ಯಶಸ್ಯಂ ಸೌಭ್ರಾತೃಕಂ ಬುದ್ಧಿಕರಂ ಶುಭಂ ಚ।<br/>ಶ್ರೋತವ್ಯಮೇತನ್ನಿಯಮೇನ ಸದ್ಭಿಃ ಆಖ್ಯಾನಮೋಜಸ್ಕರಮೃದ್ಧಿಕಾಮೈಃ॥</div>
  <div>ಯುದ್ಧಕಾಂಡ <span class="en">128-107,</span> <span class="en">124,</span> ೧೨೫</div>
  <div> ಓಂ ತಪಃಸ್ವಾಧ್ಯಾಯನಿರತಂ ತಪಸ್ವೀ ವಾಗ್ವಿದಾಂ ವರಮ್।<br/> ನಾರದಂ ಪರಿಪಪ್ರಚ್ಛ ವಾಲ್ಮೀಕಿರ್ಮುನಿಪುಂಗವಮ್॥</div>
  <div>ಬಾಲಕಾಂಡ <span class="en">1-1</span></div>
  <div>ಈ ವಾಲ್ಮೀಕಿರಾಮಾಯಣವು ಆದಿಕಾವ್ಯವೂ ಆರ್ಷಕಾವ್ಯವೂ ಆಗಿರುತ್ತದೆ. ಇದನ್ನು ಓದುವುದರಿಂದ, ಕೇಳುವುದರಿಂದ ಸಕಲ ಮಾನವರಿಗೂ ಧರ್ಮಾಭಿವೃದ್ಧಿಯೂ, ಕೀರ್ತಿವೃದ್ಧಿಯೂ ಆಯುಷ್ಯಾಭಿವೃದ್ಧಿಯೂ ಉಂಟಾಗುತ್ತದೆ. ರಾಜರಿಗೆ ವಿಜಯವು ಉಂಟಾಗುತ್ತದೆ. ಕುಟುಂಬ ಅಭಿವೃದ್ಧಿಯೂ ಧನಧಾನ್ಯವೃದ್ಧಿಯೂ ಉಂಟಾಗುತ್ತದೆ. ಸ್ತ್ರೀಯರಿಗೂ ಉತ್ತಮವಾದ ಫಲಗಳಾಗುತ್ತವೆ. ರಾಮಾಯಣವನ್ನು ಕೇಳುವವರಿಗೆ ಭೂಲೋಕದಲ್ಲಿ ಎಲ್ಲ ಸಂಪತ್ತುಗಳೂ ಉಂಟಾಗುತ್ತವೆ. ಆಯುಷ್ಯವೂ ಆರೋಗ್ಯವೂ ಯಶಸ್ಸೂ, ಸೌಭ್ರಾತೃತ್ವವೂ ಉಂಟಾಗುತ್ತವೆ. ಶುಭವಾದ ಬುದ್ಧಿಯೂ ಉಂಟಾಗುತ್ತವೆ. ಸಕಲ ಸಂಪತ್ತನ್ನೂ ಬಯಸುವಂಥ ಮಾನವರು ಪವಿತ್ರವಾದ ಹಾಗೂ ಶ್ರೇಷ್ಠವಾದ ಈ ವಾಲ್ಮೀಕಿರಾಮಾಯಣವೆಂಬ ಆದಿಕಾವ್ಯವನ್ನು ಶ್ರದ್ಧಾಭಕ್ತಿಯಿಂದ ಶ್ರವಣಮಾಡಬೇಕು. <p>ಈ ರಾಮಾಯಣ ಕಾವ್ಯವನ್ನು ಶ್ರದ್ಧೆಯಿಂದ ಓದುವವರಿಗೆ ಶ್ರೀರಾಮನು ಸಕಲವಿಧವಾದ ಸಂಪತ್ತುಗಳನ್ನೂ ಅನುಗ್ರಹಿಸುತ್ತಾನೆ ಹಾಗೂ ಸುಪ್ರೀತನಾಗುತ್ತಾನೆ.</p></div>
  <div>ಪ್ರವ್ಯಾಹರತ ವಿಸ್ರಬ್ಧಂ ಬಲಂ ವಿಷ್ಣೋಃ ಪ್ರವರ್ಧತಾಮ್।<br/>ಶ್ರೀರಾಮ ಜಯ ರಾಮ ಜಯ ಜಯ ರಾಮ।<br/>ಶ್ರೀರಾಮ ಜಯ ರಾಮ ಜಯ ಜಯ ರಾಮ॥</div>
  <div>ರಾಮಾಯ ರಾಮಭದ್ರಾಯ ರಾಮಚಂದ್ರಾಯ ವೇಧಸೇ।<br/>ರಘುನಾಥಾಯ ನಾಥಾಯ ಸೀತಾಯಾಃ ಪತಯೇ ನಮಃಖ್<strong/></div>
  <div>
    <strong>॥ಶ್ರೀರಾಮಚಂದ್ರಪಾದಾರ್ಪಣಮಸ್ತು॥</strong>
  </div>
  <div/>
</html>
